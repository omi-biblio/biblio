<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="it">
<head>
  <meta name="viewport" content="width=device-width, initial-scale=1.0"/>
  <title></title>
  <link href="../Styles/Origene.css" type="text/css" rel="stylesheet"/>
</head>

<body id="start">
  <p class="pT3but"><a href="index.html" class="butXL">Indice</a></p>

  <h1>LIBRO QUARTO</h1>

  <h2 id="toc_id_5">1.&#160;<a href="#_FtntDown1_28" id="_FtntUp1_28">[1]</a> L’ISPIRAZIONE DELLA SACRA SCRITTURA&#160;<a href="#_FtntDown2_28" id="_FtntUp2_28">[2]</a></h2>

  <p class="Normal">1. Nell’esame di questioni tanto importanti, non ritenendo sufficienti le nozioni generali&#160;<a href="#_FtntDown3_28" id="_FtntUp3_28">[3]</a> e l’evidenza delle cose che cadono sotto l’occhio, assumiamo a dimostrazione di ciò che diciamo testimonianze tratte da quelle scritture che crediamo divine&#160;<a href="#_FtntDown4_28" id="_FtntUp4_28">[4]</a>, sia del vecchio testamento sia del nuovo&#160;<a href="#_FtntDown5_28" id="_FtntUp5_28">[5]</a>: e ci adoperiamo a rafforzare la fede col ragionamento. Ma non abbiamo trattato ancora delle scritture in quanto divine&#160;<a href="#_FtntDown6_28" id="_FtntUp6_28">[6]</a>: perciò anche su questo argomento vogliamo dire poche cose, come in riassunto, esponendo a questo fine i motivi che ci spingono a considerare divine le scritture. Per iniziare, prima di addurre le parole della scrittura e gli argomenti là esposti, dobbiamo accennare a Mosè e a Gesù Cristo, uno legislatore degli Ebrei, l’altro maestro&#160;<a href="#_FtntDown7_28" id="_FtntUp7_28">[7]</a> delle dottrine che i Cristiani considerano apportatrici di salvezza.</p>

  <p class="Normal">Infatti, pur essendo stati numerosi i legislatori, fra i Greci e i barbari, e i maestri&#160;<a href="#_FtntDown8_28" id="_FtntUp8_28">[8]</a> che hanno proclamato dottrine rivelatrici di verità, non abbiamo avuto notizia di un solo legislatore che sia stato capace di provocare negli altri popoli il desiderio di accogliere le sue parole; e coloro che professano di insegnare la verità presentano con grande apparato quella che sembra dimostrazione logica, ma nessuno di essi è riuscito a comunicare quella che, secondo lui, era la verità a popoli diversi o a gran parte di un solo popolo. Certo i legislatori avrebbero voluto che quelle che essi consideravano buone leggi avessero efficacia, se fosse possibile, presso tutto il genere umano; e i maestri avrebbero voluto che quella che a loro appariva verità si diffondesse per tutto il mondo abitato. Ma poiché non erano capaci di convincere uomini di altra lingua e di molti popoli a osservare le loro leggi e ad accettare i loro insegnamenti, non si sono accinti neppure ad iniziare questa opera, saggiamente constatando che era loro impossibile riuscire in impresa di tal genere. Ma in tutta&#160;<a href="#_FtntDown9_27" id="_FtntUp9_27">[9]</a> la Grecia e nella parte del nostro mondo abitata dai barbari ci sono innumerevoli persone che, abbandonate le usanze patrie e i supposti dèi, con gran zelo osservano le leggi di Mosè e gl’insegnamenti di Gesù Cristo, per quanto coloro che osservano la legge di Mosè siano odiati&#160;<a href="#_FtntDown10_27" id="_FtntUp10_27">[10]</a> dagli adoratori degli idoli, e quelli che hanno accolto gl’insegnamenti di Cristo, oltre ad essere odiati, corrono anche pericolo di morte.</p>

  <p class="Normal">2. Consideriamo poi che, benché coloro che si professassero cristiani venissero insidiati, alcuni uccisi&#160;<a href="#_FtntDown11_27" id="_FtntUp11_27">[11]</a> per questo, altri privati dei beni, nel giro di pochi anni la parola&#160;<a href="#_FtntDown12_27" id="_FtntUp12_27">[12]</a>, malgrado la scarsezza dei maestri, è stata annunziata in tutta la terra (<i>Mt</i>.,24,14), sì che Greci e barbari, sapienti e ignoranti (<i>Rom</i>.,1, 14) si son dedicati al culto di Dio per opera di Gesù Cristo: non esiteremo allora a dire che quest’opera è più che umana, poiché Gesù ha insegnato con tutta autorità e persuasione&#160;<a href="#_FtntDown13_26" id="_FtntUp13_26">[13]</a> che la sua parola sarebbe diventata sempre più forte. Perciò ben a ragione uno può considerare oracoli le sue parole, quali: <i>Sarete condotti dinanzi ai governanti e ai giudici a causa mia, per render testimonianza di fronte a loro e ai popoli</i> (<i>Mt</i>.,10, 18); (e ancora: <i>Questa buona novella sarà annunziata fra tutte le gent</i>&#160;<a href="#_FtntDown14_26" id="_FtntUp14_26">[14]</a> (<i>Mt</i>.,24, 14)), e ancora: <i>Molti mi diranno in quel giorno: Signore, signore, non abbiamo in tuo nome mangiato, bevuto, cacciato i demoni? E dirò loro: Allontanatevi da me, voi che operate l’iniquità: non vi ho mai conosciuto</i> (<i>Mt</i>.,7, 22). Forse poteva sembrare probabile che egli temerariamente avesse pronunciato queste parole, che perciò non erano vere. Ma quando le cose dette con tanta autorità si sono realizzate, è stato chiaro&#160;<a href="#_FtntDown15_26" id="_FtntUp15_26">[15]</a> che realmente Dio si è fatto uomo e ha dato agli uomini dottrina di salvezza.</p>

  <p class="Normal">3. E che dire del fatto che a proposito di Cristo è stato profetizzato&#160;<a href="#_FtntDown16_25" id="_FtntUp16_25">[16]</a> che allora <i>sarebbero venuti meno i capi da Giuda e i condottieri dai suoi femori, quando sarebbe venuto colui per il quale era riservato il comando</i>&#160;<a href="#_FtntDown17_24" id="_FtntUp17_24">[17]</a>, <i>e sarebbe venuta l’attesa delle genti</i> (<i>Gen</i>.,49, 10)? Dalla storia e da ciò che noi oggi vediamo è chiaro che dai tempi di Gesù non ci sono stati più re dei Giudei, dopo che è andato distrutto tutto ciò da cui i Giudei traevano vanto: alludo a ciò che concerne il tempio, l’altare, il culto che veniva prestato, gli indumenti del sommo sacerdote. Si è così realizzata la profezia che dice: <i>Per molti giorni siederanno i figli d'Israele, senza aver più né re né capo né sacrifici né altare né sacerdozio né responsi</i> (<i>Os</i>.,3, 4).</p>

  <p class="Normal">Ci serviamo di tali parole contro quelli che cercano di forzare il senso delle parole dette nella <i>Genesi</i> da Giacobbe a Giuda, affermando che il patriarca&#160;<a href="#_FtntDown18_24" id="_FtntUp18_24">[18]</a>, che è della stirpe di Giuda, comanda il popolo e che non verranno meno quelli della sua stirpe fino all’arrivo del Messia da loro favoleggiato. Se infatti i figli d’Israele siederanno per molti giorni senza re né capo né sacrifici né altare né sacerdozio né responsi, e dal tempo in cui è stato distrutto il tempio non ci sono più sacrifici né altare né sacerdozio, è chiaro che è venuto meno il principe da Giuda e il capo dai suoi femori. E poiché la profezia dice: <i>Non verrà meno il principe da Giuda né il capo dai suoi femori, finché non si realizzerà ciò che per lui è riservato</i> (<i>Gen</i>.,49, 10), è evidente che è venuto ciò che per lui è riservato, l’attesa delle genti, come dimostra il gran numero di genti che per opera di Cristo hanno creduto in Dio.</p>

  <p class="Normal">4. Nel cantico del <i>Deuteronomio</i> è rivelato profeticamente che a causa dei peccati del precedente popolo sarebbero state scelte le genti stolte, per opera non di altri che di Gesù. <i>Essi</i>&#160;<a href="#_FtntDown19_24" id="_FtntUp19_24">[19]</a> - è detto - <i>mi hanno indignato a causa di uno che non b Dio, hanno provocato la mia ira per i loro idoli. Ed io provocherò la loro indignazione per uno che non è popolo; e la loro ira per un popolo stolto</i> (<i>Deut</i>., 32, 21). È possibile comprendere chiaramente in che modo gli Ebrei, di cui si dice che hanno provocato lo sdegno di Dio per uno che non è Dio, e la sua ira per i loro idoli, siano stati spinti all’ira e alla gelosia per uno che non è popolo, per un popolo stolto, che Dio ha scelto per mezzo della venuta di Cristo Gesù&#160;<a href="#_FtntDown20_24" id="_FtntUp20_24">[20]</a> e dei suoi discepoli. <i>Guardiamo</i> infatti <i>la nostra chiamata, che non molti sono i sapienti secondo la carne, non molti i potenti, non molti i nobili: ma Dio ha scelto ciò che b stolto nel mondo per confondere i sapienti; ha scelto ciò che b ignobile e disprezzabile, ciò che non è, per ridurre a nulla ciò che prima era, e perché non si vanti al cospetto del signore Israele secondo la carne</i>, che l’apostolo chiama carne (<i>I Cor</i>., 1, 26 segg., 10, 18).</p>

  <p class="Normal">5. Che dire poi delle profezie dei Salmi su Cristo, nel cantico che porta l’iscrizione <i>per il diletto</i>&#160;<a href="#_FtntDown21_24" id="_FtntUp21_24">[21]</a>, la cui lingua è detta essere <i>penna di uno scriba che scrive velocemente; fiorente di bellezza rispetto agli altri figli degli uomini, perché la grazia fu diffusa sulle sue labbra</i> (<i>Ps</i>.,44, 1 segg.)? Testimonia della grazia&#160;<a href="#_FtntDown22_24" id="_FtntUp22_24">[22]</a> versata stille sue labbra il fatto che, pur avendo egli insegnato per poco tempo (per un anno e pochi mesi)&#160;<a href="#_FtntDown23_25" id="_FtntUp23_24">[23]</a>, il suo insegnamento&#160;<a href="#_FtntDown24_23" id="_FtntUp24_23">[24]</a> e l’adorazione di Dio per suo mezzo si sono diffusi per tutta la terra. <i>Son sorte</i> infatti <i>nei suoi giorni giustizia e pienezza di pace, </i>che dureranno fino alla fine, che è detta<i> eliminazione della luna; e continua a dominare da mare a mare, e dai fiumi ai confini della terra</i> (<i>Ps</i>.,71, 7 seg.). Ed è stato dato un segno alla casa di David: infatti&#160;<a href="#_FtntDown25_23" id="_FtntUp25_23">[25]</a> <i>la vergine è diventata incinta e ha partorito un Figlio, il cui nome è Emanuele, che significa: Dio è con noi</i> (<i>Is</i>.,7, 14. 13; <i>Mt</i>.,1, 23). Ciò si è realizzato, come dice lo stesso profeta: <i>Dio è con noi: sappiatelo, genti, e cedete; voi che siete stati forti, cedete</i> (<i>Is</i>.,8, 8 seg.). Abbiamo ceduto e siamo stati vinti noi delle genti, che siamo stati presi dalla grazia della sua parola. E in Michea è stato predetto anche il luogo della sua nascita&#160;<a href="#_FtntDown26_23" id="_FtntUp26_23">[26]</a>: <i>E tu Betlemme</i> - egli dice -, <i>terra di Giuda, non sei affatto l’ultima fra i prìncipi di Giuda: infatti da te verrà il condottiero che guiderà il mio popolo, Israele</i> (<i>Mich</i>., 5, 2; <i>Mt</i>.,2,6). Son trascorse settanta settimane&#160;<a href="#_FtntDown27_23" id="_FtntUp27_23">[27]</a> fino a Cristo il condottiero, secondo Daniele (<i>Dan</i>.,9,24). È venuto quello che, secondo Giobbe, ha vinto il grande mostro marino (<i>Job</i>, 3, 8), e che ha dato ai suoi veri discepoli il potere di calpestare serpenti scorpioni e ogni potere del nemico, senza ricevere da loro alcuna offesa (<i>Lc</i>.,10, 19). Consideri qualcuno anche la diffusione su tutta la terra degli apostoli mandati da Gesù per annunciare la buona novella, e vedrà impresa superiore alle capacità umane e il comando che viene da Dio. Osserviamo come uomini che udivano insegnamenti nuovi&#160;<a href="#_FtntDown28_23" id="_FtntUp28_23">[28]</a> e parole straniere abbiano accolto questi uomini, vinti, nel desiderio di far loro male, da una potenza divina che li proteggeva, e crederemo, dato che essi hanno operato anche prodigi, poiché Dio rendeva testimonianza alle loro parole con segni miracoli e svariati prodigi (<i>Act</i>.,5, 12; <i>Hebr</i>., 2, 4).</p>

  <p class="Normal">6. Dimostrando brevemente la divinità di Gesù e adducendo le profezie su di lui, noi insieme dimostriamo che sono ispirate da Dio&#160;<a href="#_FtntDown29_21" id="_FtntUp29_21">[29]</a> le scritture che profetizzano di lui, le parole che annunciano la sua venuta e il suo insegnamento, pronunciate con potenza e autorità e che per questo hanno conquistato il fior fiore delle genti. Bisogna però riconoscere che il carattere divino&#160;<a href="#_FtntDown30_21" id="_FtntUp30_21">[30]</a> degli scritti profetici e il significato spirituale della legge di Mosè si sono rivelati con la venuta di Cristo&#160;<a href="#_FtntDown31_20" id="_FtntUp31_20">[31]</a>: infatti prima di essa non era possibile addurre argomenti evidenti sull’ispirazione del vecchio testamento. Invece la venuta di Gesù ha spinto quanti potevano dubitare del carattere divino della legge e dei profeti a riconoscerli chiaramente come scritti per grazia celeste. E chi con cura e attenzione si occupa degli scritti profetici, provando a causa di questa lettura un senso di ispirazione divina&#160;<a href="#_FtntDown32_20" id="_FtntUp32_20">[32]</a>, per questa sensazione si convincerà che non sono opera di uomini gli scritti che noi crediamo di origine divina. 〈Si accorgerà&#160;<a href="#_FtntDown33_18" id="_FtntUp33_18">[33]</a> così che quei libri non sono stati scritti con arte umana e parola mortale, ma - per così dire - da divina maestà〉. E la luce contenuta nella legge di Mosè, coperta da un velo, risplendette alla venuta di Gesù, poiché fu tolto il velo, e sùbito si è potuto avere conoscenza dei beni di cui l’espressione letterale conteneva l’ombra&#160;<a href="#_FtntDown34_17" id="_FtntUp34_17">[34]</a> (<i>II Cor</i>.,3, 15 seg.; <i>Hebr</i>., 10, 1).</p>

  <p class="Normal">7. Ci sarebbe ora troppo da fare per raccogliere le antiche profezie su ciascuno degli avvenimenti che si sarebbero verificati nel futuro, affinché ogni incerto, colpito dal loro carattere divino, deposti ogni incertezza e imbarazzo, si dedichi con tutta l’anima alla parola di Dio. E se gl’ignoranti non pensano, riguardo ad ognuno degli scritti, di trovarsi di fronte a concetti più che umani&#160;<a href="#_FtntDown35_17" id="_FtntUp35_17">[35]</a>, non c’è da meravigliarsi. Infatti anche delle opere&#160;<a href="#_FtntDown36_17" id="_FtntUp36_17">[36]</a> della provvidenza che abbraccia tutto il mondo alcune appaiono chiaramente tali, ma altre son così occulte&#160;<a href="#_FtntDown37_17" id="_FtntUp37_17">[37]</a> che sembrano ingenerare incredulità su Dio che a tutto provvede con sapienza e potenza ineffabili. Infatti&#160;<a href="#_FtntDown38_15" id="_FtntUp38_15">[38]</a> i criteri dell’opera provvidenziale di Dio non sono così evidenti riguardo alle creature della terra come riguardo al sole alla luna agli astri&#160;<a href="#_FtntDown39_15" id="_FtntUp39_15">[39]</a>; e riguardo a ciò che accade agli uomini non sono così chiari come riguardo alle anime e ai corpi degli animali&#160;<a href="#_FtntDown40_14" id="_FtntUp40_14">[40]</a>, poiché coloro che si occupano di tali problemi riescono a scoprire il fine e la causa riguardo agli impulsi, le rappresentazioni, le nature degli animali e le strutture dei corpi. Ma come la provvidenza, presso coloro che una volta per tutte l’hanno accettata, non risulta diminuita dai fatti che restano occulti, così non risulta diminuito neppure il carattere divino che pervade tutta la scrittura per il fatto che la nostra debolezza non è capace di scrutare, in ogni parola&#160;<a href="#_FtntDown41_12" id="_FtntUp41_12">[41]</a>, lo splendore della dottrina celato in parole semplici&#160;<a href="#_FtntDown42_12" id="_FtntUp42_12">[42]</a> e di accessibile intelligenza. <i>Abbiamo infatti un tesoro in vasi di coccio perché sia manifesta la straordinaria potenza di Dio, e non sia creduto opera di noi uomini</i> (<i>II Cor</i>.,4, 7). Se infatti gli uomini fossero stati convinti dai consueti modi di dimostrazione contenuti nei libri, a ragione si penserebbe che la nostra fede sia fondata sulla sapienza degli uomini e non sulla potenza di Dio (<i>I Cor</i>., 2, 5). Ma ora per chi sa sollevare gli occhi è evidente che parola e messaggio hanno avuto presa sulle folle non per i persuasivi discorsi della sapienza ma per la dimostrazione dello spirito e della potenza (<i>I Cor</i>., 2, 4). Perciò, poiché potenza celeste o più che celeste ci spinge ad adorare il solo nostro creatore, lasciato l’insegnamento iniziale su Cristo, cioè i primi elementi&#160;<a href="#_FtntDown43_12" id="_FtntUp43_12">[43]</a>, cerchiamo di giungere alla perfezione (<i>Hebr</i>., 6, 1), affinché la sapienza che viene esposta tra i perfetti sia esposta anche a noi. Infatti colui che l’ha acquistata, annuncia di esporre la sapienza fra i perfetti, sapienza diversa&#160;<a href="#_FtntDown44_11" id="_FtntUp44_11">[44]</a> dalla sapienza di questo mondo e dalla sapienza dei prìncipi di questo mondo, destinata alla distruzione (<i>I Cor</i>., 2, 6). 〈Così&#160;<a href="#_FtntDown45_11" id="_FtntUp45_11">[45]</a> dimostra che questa nostra sapienza non ha nulla in comune, quanto alla preziosità dello stile, con la sapienza di questo mondo〉. Questa sapienza sarà chiaramente impressa&#160;<a href="#_FtntDown46_10" id="_FtntUp46_10">[46]</a> in noi per la rivelazione del mistero restato occulto nei secoli eterni, rivelato ora grazie alle profezie e all’apparizione del signore e salvatore nostro Gesù Cristo, cui sia gloria per tutti i secoli&#160;<a href="#_FtntDown47_9" id="_FtntUp47_9">[47]</a>. Amen. (<i>Rom</i>.,16, 25 segg.; <i>II Tim</i>., 1, 10).</p>

  <hr/>

  <p class="NotaPie"><a href="#_FtntUp1_28" id="_FtntDown1_28">[1]</a> Ad eccezione della ricapitolazione finale, il libro IV dei <i>Princìpi </i>è tutto dedicato alla sacra scrittura. Tale ampiezza di trattazione non meraviglia, se consideriamo l’importanza assolutamente fondamentale che per Origene riveste la scrittura, quale unico strumento che permette di conoscere Dio e di approfondire tale conoscenza fino al massimo attingibile dalla nostra condizione di creature: in questo senso l’esposizione che chiude l’opera si presenta da un punto di vista logico come presupposto e fondamento su cui poggia lo studio delle fondamentali questioni di fede svolto nei primi tre libri. L’esposizione è articolata in tre capitoli, rilevati, anche se con titoli un po’ differenti, sia dalla tradizione greca sia dalla tradizione latina (ma per il cap. 3 cfr. <i>ad loc</i>.): 1)dimostrazione del carattere divinamente ispirato della scrittura; 2) dichiarazione dei tre sensi in cui si articola il significato del testo sacro; 3) esempi di interpretazione e di applicazione dei criteri esposti precedentemente. Questa trattazione di carattere teorico sull’interpretazione della scrittura è la più antica che conosciamo, e rappresentò per molto tempo a venire la <i>summa </i>dei princìpi che regolarono l’interpretazione di tipo allegorico caratteristica della tradizione alessandrina e delle altre che ad essa si riallacciarono. Come tale, è stata prescelta dall<i>'excerptor</i> della <i>Philocalia,</i> che l’ha riportata in gran parte, limitandosi solo a qualche prudenziale omissione nell’ultima parte. Il confronto col testo rufiniano ripropone i problemi e le difficoltà cui abbiamo accennato a proposito di III, 1. Per quanto concerne specificamente il cap. 1, basterà accennare che la dimostrazione del carattere ispirato della scrittura è svolta sul fondamento della realizzazione delle profezie che avevano preannunciato l’avvento di Cristo, e delle parole di Cristo che avevano preannunciato la diffusione e la forza trascinatrice della buona novella.</p>

  <p class="NotaPie"><a href="#_FtntUp2_28" id="_FtntDown2_28">[2]</a> Questo titolo è ricavato dalla <i>Philocalia,</i> che per altro lo continua poi in forma più analitica. Esso è sostanzialmente confermato sia da Fozio sia dai mss. latini: per i dettagli cfr. <span class="Vers">Koetschau</span>, p. 292.</p>

  <p class="NotaPie"><a href="#_FtntUp3_28" id="_FtntDown3_28">[3]</a> Gr: ταῖς κοιναῖς ἐννοίαις. Origene parla spesso di questi concetti di carattere generale, che gli derivano dalla logica stoica, come fondamento della conoscenza: <i>C. Cels</i>., I, 4; III, 40; VIII, 52; <i>Ho. Luc</i>., 35, 1. Ma mentre per gli Stoici le nozioni generali, pur essendo <i>naturali,</i> avevano il loro fondamento nell’esperienza (SVF I, 18; II, 28, 33, 154), Origene tende a considerarle platonicamente come innate nell’anima: <i>C. Cels</i>., VII 46; <i>Co. Io</i>., XIII, 41; <i>Ho. Luc</i>., 35, 1. Così nel nostro passo le nozioni generali, in quanto innate, sii aggiungono come seconda fonte di conoscenza all’<i>evidenza delle cose che cadono sotto gli occhi,</i> cioè alla conoscenza che si acquisisce con i sensi.</p>

  <p class="NotaPie"><a href="#_FtntUp4_28" id="_FtntDown4_28">[4]</a> Sulla superiorità della sacra scrittura come fonte di conoscenza rispetto a quella che si acquisisce con mezzi naturali cfr. I. 3, 1 e nota.</p>

  <p class="NotaPie"><a href="#_FtntUp5_28" id="_FtntDown5_28">[5]</a> Rufino parla semplicemente di <i>divinarum scripturarum,</i> e il Bardy (p. 43) non esclude che la precisazione del testo greco in vecchio e nuovo testamento possa essere considerata come glossa. In realtà essa deriva dalla intenzione di Origene di rilevare, in senso antignostico, l’unità dei due testamenti, così come più giù si affianca Mosè a Cristo: cfr. anche <i>Ho. Ier</i>., 10, 1. Sulla connessione Mosè-Cristo in altro contesto cfr. <i>C. Cete</i>., I, 45.</p>

  <p class="NotaPie"><a href="#_FtntUp6_28" id="_FtntDown6_28">[6]</a> Origene intende dire che, a fondamento della fede e dell’autorità della scrittura, è opportuno dimostrare il loro carattere divinamente ispirato sulla base della ragione. In tal senso l'esame che segue è fatto assumendo la scrittura non come documento ispirato da Dio ma semplicemente come documento storico.</p>

  <p class="NotaPie"><a href="#_FtntUp7_28" id="_FtntDown7_28">[7]</a> Su Gesù maestro di dottrina di salvezza cfr. <i>C</i>. <i>Cete</i>., I, 32, 37, 56; e <i>infra</i>.</p>

  <p class="NotaPie"><a href="#_FtntUp8_28" id="_FtntDown8_28">[8]</a> Cfr. I, <i>praef</i>., 2. Il confronto fra gli insuccessi dei filosofi e l’umanamente inspiegabile successo della parola di Cristo, sia nella diffusione per tutto il mondo sia negli effetti benefici che produce, è variamente sviluppato a scopo apologetico nel <i>Contra Celso</i>: cfr., p. es., I, 27; I, 64; III, 51; VI, 2. Tale successo è prova evidente del carattere divino della parola annunciata e predicata dai Cristiani: se ne deduce il carattere divino anche delle scritture in cui quella parola viene espressa.</p>

  <p class="NotaPie"><a href="#_FtntUp9_27" id="_FtntDown9_27">[9]</a> <i>Ma in tutta la Grecia... alcuna offesa</i> (p. 490, 1. 3): passo tramandato da <span class="Vers">Pamph</span>., <i>Apol.;</i> PG XVII, 572 segg.</p>

  <p class="NotaPie"><a href="#_FtntUp10_27" id="_FtntDown10_27">[10]</a> Si noti la precisione con cui Origene distingue il ben diverso pericolo che, nella professione della rispettiva fede, correvano Ebrei e Cristiani.</p>

  <p class="NotaPie"><a href="#_FtntUp11_27" id="_FtntDown11_27">[11]</a> Cfr. <i>C. Cels</i>., III, 8, dove si rileva anche la mitezza per cui i Cristiani non reagivano alle offese loro arrecate. La versione di Rufino presenta la crescita del cristianesimo come favorita (<i>proficiens)</i> dalle offese e dalle persecuzioni, riecheggiando il famoso concetto tertullianeo del <i>semen sanguinis </i>(<i>Apol</i>., 50, 13). Il fatto che la stessa versione ricorra anche nell’<i>Apologia</i> di Panfilo può far pensare che non si tratti soltanto di variazione di Rufino.</p>

  <p class="NotaPie"><a href="#_FtntUp12_27" id="_FtntDown12_27">[12]</a> Cioè Cristo, che, in quanto parola che comunica la verità, deve essere annunciato: <i>Co. Io</i>., I, 5 (7). Sul rapporto fra parola e vangelo cfr. anche <i>Co. Mat</i>., XII, 38.</p>

  <p class="NotaPie"><a href="#_FtntUp13_26" id="_FtntDown13_26">[13]</a> Su questa dote della parola di Cristo cfr. anche <i>C. Cels</i>., I, 31.</p>

  <p class="NotaPie"><a href="#_FtntUp14_26" id="_FtntDown14_26">[14]</a> <i>e ancora... genti</i>: Koetschau e Bardy (p. 43) sono propensi a considerare originariamente appartenente al testo questa citazione riportata da Rufino e omessa nella <i>Philocalia:</i> essa però è omessa anche nella traduzione di questo passo che Rufino aveva precedentemente fatto nell'<i>Apologia </i>di Panfilo (PG XVII, 574), si che è da considerare interpolata in secondo tempo. Il fatto che essa è assente nella prima traduzione di Rufino può far anche pensare ad interpolazione introdotta non da questi in occasione della seconda traduzione bensì dal capostipite da cui dipendono i nostri mss. della versione latina (<i>codex Lucullanus)</i>.</p>

  <p class="NotaPie"><a href="#_FtntUp15_26" id="_FtntDown15_26">[15]</a> La realizzazione delle parole di Cristo sono prova della sua divinità e avallo del carattere ispirato delle scritture che alla sua autorità si richiamano. Ciò basta a provare il carattere ispirato del NT: per il VT Origene adduce come argomento la realizzazione in Cristo delle profezie ivi contenute sul futuro messia.</p>

  <p class="NotaPie"><a href="#_FtntUp16_25" id="_FtntDown16_25">[16]</a> L’interpretazione messianica di <i>Gen</i>., 49, 10 risale agli Ebrei: ne fa fede la stessa versione dei LXX e cfr. anche 4 Q <i>Patr. Bless.; Talmud Babyl</i>., VII, 430 Goldschmidt; <i>Midrash sulla Genesi,</i> 484 Wiinsche. Di essa parlano anche Tacito (<i>Hist</i>., V, 13) e Suetonio (<i>Vesp</i>., 4); Giuseppe Flavio la riferisce a Vespasiano (<i>Bell. Iud</i>., VI, 5, 4). I primi riferimenti a Cristo sono a <i>Hebr</i>., 7, 14 e <i>Apoc</i>., 5, 5: cfr. ancora <span class="Vers">Iust</span>., <i>I Apol</i>., 32; <i>Dial. c. Tryph</i>., 52; <span class="Vers">Iren</span>., <i>Adv. Haer</i>., IV, io, 2; <i>Demostr</i>., 57; <span class="Vers">Tert</span>., <i>Adv. Marc</i>., IV, 11. 1: IV, 40, 6; <span class="Vers">Clem</span>., <i>Paed</i>., I, 6, 47; <span class="Vers">Hipp</span>., <i>Ben. Iac</i>., 15; PO XXVII, 68 segg.. Per Origene cfr. <i>Co. Io</i>., I, 23; XIII, 26; <i>Ho. Ier</i>., 9, 1. Il riferimento a Cristo era particolarmente calzante perché la sua venuta aveva coinciso all’incirca con la distruzione del tempio e l’annientamento di ogni residuo di autonomia degli Ebrei. Troviamo questo argomento già addotto in Giustino.</p>

  <p class="NotaPie"><a href="#_FtntUp17_24" id="_FtntDown17_24">[17]</a> <i>era riservato il comando</i>: gr. ᾧ ἀπόκειται. Più giù troviamo la variante τὰ ἀποκείμενα αὐτοῦ. Su questa oscillazione che compare anche in altri scrittori cfr. <span class="Vers">Posnanski,</span> <i>Schiloh,</i> Leipzig, 1904, pp. 21 seg. Sul misterioso termine ebraico <i>schiloh,</i> di cui esse vorrebbero costituire la traduzione greca, cfr. <span class="Vers">Moran</span>, in «Biblica», 1958, pp. 405 segg.</p>

  <p class="NotaPie"><a href="#_FtntUp18_24" id="_FtntDown18_24">[18]</a> Si tratta del capo religioso del popolo, cui i Romani avevano lasciato sussistere una parvenza di autorità dopo la distruzione del tempio. L’interpretazione che qui Origene combatte si rivela escogitata dai Giudei per contrastare il riferimento di <i>Gen</i>., 49, 10 a Cristo: essi si fondavano sull’esistenza del patriarca per contestare l’argomentazione cristiana sopra riferita, sostenendo che in effetto non era ancora venuto meno in Giudea il capo discendente da Giuda. Origene non ha difficoltà a rilevare la debolezza di questa argomentazione.</p>

  <p class="NotaPie"><a href="#_FtntUp19_24" id="_FtntDown19_24">[19]</a> Cfr. analoga interpretazione di questo passo a <span class="Vers">Iust</span>., <i>Dial. c. Tryph</i>., 119; <span class="Vers">Iren</span>., <i>Demonstr</i>., 95; <span class="Vers">Tert</span>., <i>Adv</i>. <i>Marc</i>., IV, 31, 6; <span class="Vers">Clem</span>., <i>Str</i>., II, 9, 43.</p>

  <p class="NotaPie"><a href="#_FtntUp20_24" id="_FtntDown20_24">[20]</a> L’incarnazione di Cristo, segno di contraddizione cui gli Ebrei non vollero prestar fede (<i>C. Cels</i>., II, 8), ha rappresentato l’avvenimento storico che ha permesso il propagarsi della parola divina dalla Giudea al mondo intero. Sullo svuotamento di significato delle varie istituzioni giudaiche all’avvento di Cristo cfr. anche <i>Ho. Lev</i>., 10, 1.</p>

  <p class="NotaPie"><a href="#_FtntUp21_24" id="_FtntDown21_24">[21]</a> In effetto si tratta forse di un epitalamio. La interpretazione messianica era tradizionale, anche se in Giustino Ireneo ecc. troviamo citati altri versetti a preferenza di questo. Anche il salmo 71 addotto sùbito dopo era considerato messianico già dagli Ebrei.</p>

  <p class="NotaPie"><a href="#_FtntUp22_24" id="_FtntDown22_24">[22]</a> Per la diffusione della grazia divina nel mondo per opera della incarnazione di Cristo cfr. anche <i>Ho. Ier</i>., 1, 12 (cit. di <i>Ps</i>., 44, 2); <i>Co. Mat</i>., X, 22; <i>C. Cels</i>., V, 50; <i>Co. Io</i>., XIX, 5 (1). Per la forza persuasiva della parola di Cristo cfr. <i>supra</i>.</p>

  <p class="NotaPie"><a href="#_FtntUp23_24" id="_FtntDown23_25">[23]</a> La limitazione a un anno della durata del ministero di Cristo è attestata nei Valentiniani (<span class="Vers">Iren</span>., <i>Adv. Haer</i>., I, 3, 3). Ireneo la confuta ad <i>Adv. Haer</i>., II, 22, 2. Essa ritorna in Clemente (<i>Str</i>., I, 21, 145). Origene l’accetta anche a <i>Ho. Luc</i>., 32, 5; ma a <i>Ser. Mat</i>., 40 accetta la già tradizionale durata di tre anni (cfr. anche in questo senso <i>C. Cels</i>., II, 12), per tornare alla durata di un anno a <i>Ser. Mat</i>., 78. Dall’insieme di tutti questi passi si ricava l’impressione che la varia determinazione della durata della predicazione di Cristo spesso era fatta soltanto in funzione della diversa allegoria che si poteva trarre dall’una o dall’altra cifra.</p>

  <p class="NotaPie"><a href="#_FtntUp24_23" id="_FtntDown24_23">[24]</a> Sull’illuminazione arrecata alle genti dall’insegnamento di Cristo cfr., p. es., <i>Ho. Lev</i>., 13, 2; <i>Ho. Luc</i>., 15, 2; <i>C. Cels</i>., VI, 79.</p>

  <p class="NotaPie"><a href="#_FtntUp25_23" id="_FtntDown25_23">[25]</a> È superfluo ricordare l’importanza di <i>Is</i>., 7, 14 fra le profezie messianiche e la frequenza con cui è riportato dagli scrittori cristiani. Anche la connessione con <i>Is</i>., 8 è tradizionale, soprattutto col v. 4: <span class="Vers">Iust</span>., <i>Dial. c. Tryph</i>., 66; <span class="Vers">Iren</span>., <i>Adv. Haer</i>., IV, 33, 11; <span class="Vers">Tert</span>., <i>Adv. Iud</i>., 9, 1 segg.</p>

  <p class="NotaPie"><a href="#_FtntUp26_23" id="_FtntDown26_23">[26]</a> Cfr. <i>C. Cels</i>., I, 51; <span class="Vers">Iust</span>., <i>I Apol</i>., 34; <i>Dial. c. Tryph</i>., 78; <span class="Vers">Iren</span>., <i>Demostr</i>., 63; <span class="Vers">Tert</span>., <i>Adv. Iud</i>., 13, 2.</p>

  <p class="NotaPie"><a href="#_FtntUp27_23" id="_FtntDown27_23">[27]</a> Cfr. <i>Ser. Mat</i>., 40; <span class="Vers">Tert</span>., <i>Adv. Iud</i>., 8, 2; <span class="Vers">Clem</span>., <i>Str</i>., I, 21, 125.</p>

  <p class="NotaPie"><a href="#_FtntUp28_23" id="_FtntDown28_23">[28]</a> In quanto tali, i meno adatti a convincere e a far presa sulle popolazioni pagane. Attraverso Celso noi ci facciamo un’idea del disprezzo con cui soprattutto gli ambienti colti guardavano alla novità della dottrina cristiana: cfr. VII, 53; VIII, 41. E in polemica con lui più volte Origene rileva, come qui, la difficoltà della predicazione di tale novità e di conseguenza il significativo valore del suo successo: <i>C. Cels</i>., I, 31, 46. Per il motivo della protezione divina cfr. anche <i>C. Cels</i>., V, 50; VII, 26.</p>

  <p class="NotaPie"><a href="#_FtntUp29_21" id="_FtntDown29_21">[29]</a> Cfr. la stessa qualifica (θεοπνεύστος) a <i>Co. Io</i>., VI, 48 (29); X, 39 (32); <i>Schol. in Apok</i>., 25; TU XXXVIII, 32. Sulla tradizionalità di questa concezione in cui eran d'accordo Cristiani ed Ebrei cfr. <i>De Pr</i>., I, <i>praef</i>., 4; <i>C. Cels</i>., V, 60; <i>Ho. Num</i>., 26, 3. Anche a <i>C. Cels</i>., VI, 10 Origene fonda il carattere divino della scrittura sulla sua prerogativa di predire avvenimenti che poi si sono realizzati contro ogni aspettativa umana (cfr. <span class="Vers">Tert</span>., <i>Apol</i>., <i>20,</i> 3). Anche in questo senso il rapporto che collega il VT e il NT è reciproco: le profezie del VT sono argomento per dimostrare la divinità di Cristo, cosi come l'avveramento in lui di quelle profezie dimostra il loro carattere ispirato: <i>C. Cels</i>., I, 45. Perciò Origene può affermare (cfr. <i>infra)</i> che prima della venuta di Cristo non era possibile dimostrare con evidenza il carattere ispirato del VT.</p>

  <p class="NotaPie"><a href="#_FtntUp30_21" id="_FtntDown30_21">[30]</a> Gr. ἔνθεον. Cfr. la stessa definizione della scrittura, in polemica con Celso che l’applicava agli oracoli e ai poeti, a <i>C. Cels</i>., VI, 46; VII, 10.</p>

  <p class="NotaPie"><a href="#_FtntUp31_20" id="_FtntDown31_20">[31]</a> Abbiamo già rilevato (II, 7, 2 e III, 3, 1 in nota) la complessità e anche l’incertezza con cui Origene prospetta il rapporto fra VT e NT. Qui egli afferma che la venuta di Cristo ha arrecato la piena conoscenza di quanto è contenuto nel VT, ma celato in modo tale da sfuggire nel suo significato spirituale (<i>Co. Mat</i>., X, 5) a chi esaminava il testo sacro solo secondo la lettera. In altri termini, Cristo ha dato la chiave per poter passare dall’interpretazione letterale a quella spirituale della scrittura, cfr. anche <i>Ho. Num</i>., 5, 1; <i>Co. Io</i>., XIII, 46; I, 6 (8); <span class="Vers">Clem</span>., <i>Str</i>., IV, 21, 134; VI, 8, 68; <span class="Vers">Iust</span>., <i>Dial. c. Tryph</i>., 100; <span class="Vers">Iren</span>., <i>Adv. Haer</i>., IV. 26, 1; ma cfr. IV, 2, 3.</p>

  <p class="NotaPie"><a href="#_FtntUp32_20" id="_FtntDown32_20">[32]</a> Un’altra prova dell’ispirazione divina della scrittura, avanzata però con discrezione, è data dallo stato di esaltazione divina che pervade l’attento lettore, facendogli provare (parzialmente) l’ispirazione che aveva mosso il profeta. Siamo nell’àmbito del principio <i>simile a simili</i>: la scrittura può suscitare nel lettore un senso di divina ispirazione in quanto essa stessa è divinamente ispirata.</p>

  <p class="NotaPie"><a href="#_FtntUp33_18" id="_FtntDown33_18">[33]</a> <i>Si accorgerà... maestà</i>; questo passo, mancante nella <i>Philocalia,</i> ha tutto l’aspetto di amplificazione rufiniana.</p>

  <p class="NotaPie"><a href="#_FtntUp34_17" id="_FtntDown34_17">[34]</a> Cfr. I, 1, 5 e III, 5, 1 in nota. Quanto Origene osserva in generale sul passaggio dall’ombra alla realtà e dalla lettera allo spirito con la venuta di Cristo, non va inteso nel senso che ormai la conoscenza piena della scrittura è accessibile ad ognuno senza sforzo, ma solo nel senso che ora quel passaggio è diventato possibile, mentre prima non lo era, o lo era molto di meno: cfr. IV, 2, 3. Sarà dovere di ogni cristiano rendere per sé attuale quella possibilità, mediante l’approfondimento personale del testo e la totale adesione a Cristo (<i>Co. Io</i>., XX, 32 [26]): ciò spiega perché tanti cristiani, i <i>simpliciores</i> tante volte ripresi (cfr. p. es. II, 11, 2), non riescano a procedere oltre il significato letterale del testo sacro.</p>

  <p class="NotaPie"><a href="#_FtntUp35_17" id="_FtntDown35_17">[35]</a> Origene raramente riferisce νόημα al senso letterale della scrittura (<i>Co. Io</i>., XXXII, 21 [13]), usualmente al senso spirituale: <i>C. Cels</i>., V, 60; VII, 60; <i>Co. Io</i>., XIII, 33; <i>Ho. Ier</i>., 19, 11. Cfr. <span class="Vers">Crouzel</span>, <i>Connaissance, </i>pp. 384 seg. Sull’inaccessibilità del mistero cfr., p. es., <i>Co. Io</i>., VI, 46 (28); X, 40 (24).</p>

  <p class="NotaPie"><a href="#_FtntUp36_17" id="_FtntDown36_17">[36]</a> Come la provvidenza divina, per colui che l’accetta, non risulta diminuita dal fatto che a volte noi non siamo capaci di coglierne il significato ed il fine, cosi non deve risultare diminuito il carattere divino della scrittura per il fatto che di alcune espressioni noi non riusciamo, nella nostra inadeguatezza, a cogliere il significato spirituale (cfr. lo stesso concetto a <i>Sel. in Ps</i>., 1, PG XII, 1081). A prima vista può sembrare che Origene pretenda di spiegare <i>obscurum per obscurius:</i> ma si tenga presente che al tempo suo il concetto della provvidenza divina regolatrice dell’universo era ampiamente diffuso anche fra i pagani, sì che non risultava fuor di senso avallare l’oscurità della scrittura con l’imperscrutabilità di quella.</p>

  <p class="NotaPie"><a href="#_FtntUp37_17" id="_FtntDown37_17">[37]</a> Cfr. <i>Ho. Ex</i>., 4, 7 <i>e De Pr</i>., II, 1, 2 in nota.</p>

  <p class="NotaPie"><a href="#_FtntUp38_15" id="_FtntDown38_15">[38]</a> <i>Infatti... dei </i>corpi (p. 493,1. 4): il passo corrispondente della versione latina è notevolmente diverso:<i> Tuttavia i criteri </i>(<i>della provvidenza) non sono ugualmente oscuri a tutti: infatti gli stessi uomini li sanno scrutare chi più chi meno, e più dell’uomo che sta in terra li conosce colui che abita in cielo. E in un modo risulta chiara la ragion d’essere dei corpi, in un altro delle piante, in un altro degli animali: in un altro ancora risulta oscura la ragion d’essere delle anime. E il criterio con cui la provvidenza divina amministra i diversi impulsi delle intelligenze razionali restano nascosti di più agli uomini, ma non poco — come credo — anche agli angeli</i>. Sarebbe semplicistico ritenere interpolazioni rufiniane i punti di questo testo che non ricorrono nel greco: il confronto fra l’abitatore della terra e quello del cielo è nello spirito di Origene, e così dicasi per il cenno alla ignoranza anche degli angeli (cfr. <i>Ho. Is</i>., 1, 2; 4, 1), la cui omissione nel greco si potrebbe spiegare per motivi prudenziali.</p>

  <p class="NotaPie"><a href="#_FtntUp39_15" id="_FtntDown39_15">[39]</a> Cfr. I, 7, 5; <i>Sel. in Ps</i>., 1, PG XII, 1081.</p>

  <p class="NotaPie"><a href="#_FtntUp40_14" id="_FtntDown40_14">[40]</a> La possibilità di scoprire la ragion d’essere degli animali, come anche delle piante e in genere della natura inanimata, discende dal fatto che tutti questi esseri sono stati oggetto non di un atto di creazione primario, bensì secondario, poiché la loro esistenza è in funzione di quella delle creature razionali: cfr. II, 2, 2 e nota. Ma a <i>Sel. in Ps</i>., 1, PG XII, 1081 si afferma che non è possibile scorgere la causa per la quale sono stati creati tanti animali velenosi.</p>

  <p class="NotaPie"><a href="#_FtntUp41_12" id="_FtntDown41_12">[41]</a> Tutta la dottrina origeniana sull’interpretazione della scrittura riposa sulla convinzione che ogni parola della scrittura cela, oltre la lettera, un senso spirituale: cfr., p. es., <i>Ho. Num</i>., 27, 1; <i>Sel. in Ps</i>., 1, PG XII, 1081; <span class="Vers">Clem</span>., <i>Paed</i>., I, 5, 15; I, 6, 36; I, 7, 60; <i>Str</i>., V, 6, 32. Cfr. <i>contro </i><span class="Vers">Tert</span>., <i>Resur</i>., 20, 7. Che nulla nella scrittura fosse inutile era concetto diffuso fra gli Ebrei (K. Alriba): cfr. anche <span class="Vers">Phil</span>., <i>Leg. All</i>.,III, 147.</p>

  <p class="NotaPie"><a href="#_FtntUp42_12" id="_FtntDown42_12">[42]</a> Lo scarso valore della scrittura presa nel significato letterale fa risaltare il carattere divinamente ispirato del significato spirituale: cfr. IV, 3, 15; <i>Ho. Num</i>., 9, 6 e soprattutto <i>Co. Io</i>., IV, i seg., dove il concetto qui espresso è sviluppato molto più a lungo con citazione degli stessi passi paolini. Per confronto con la retorica greca cfr. <i>C. Cels</i>., I, 2, 62.</p>

  <p class="NotaPie"><a href="#_FtntUp43_12" id="_FtntDown43_12">[43]</a> Origene è solito contrapporre all’erudizione elementare dei <i>simpliciores</i> la gnosi dei perfetti, consistente nel continuo approfondimento del senso spirituale della scrittura: cfr. <i>Dial. c. Her</i>., 15; <i>Frag. in Io</i>., 63, GCS IV, 534; <i>Frag. in Prov</i>., <i>1,</i> 6, PG XIII, 20 seg.; <i>Co. Mat</i>., X, 4; XII, 30, 32; <i>Ho. Gen</i>., 7, 4. I semplici conoscono solo Cristo crocifisso, mentre i perfetti giungono alla conoscenza del verbo: <i>Ho. Ex</i>., 12, 4; <i>Ho. Lev</i>., 4, 6; <i>Co. Io</i>., II, 3; <i>Co. Mat</i>., XVI, 8; <span class="Vers">Clem</span>., <i>Str</i>., VI, 15, 132. A <i>Co. Io</i>., XIII, 5. 6 la conoscenza della scrittura è considerata inferiore alla rivelazione diretta di Cristo a colui che ne è degno. La distinzione fra due gradi d’istruzione è già gnostica e clementina (fede e gnosi), anche se Clemente, come Origene, la svincola dalla distinzione di natura fra psichici e pneumatici: cfr., p. es., <span class="Vers">Iren</span>., <i>Adv. Haer</i>., I, 3, 1; I, 6, 1-2; <span class="Vers">Clem</span>., <i>Str</i>., II, 3, 10; II, 6, 30; II, 6, 31 (necessità della fede); VII, 10, 55. 57.</p>

  <p class="NotaPie"><a href="#_FtntUp44_11" id="_FtntDown44_11">[44]</a> Sulla diversità fra la sapienza di Dio e la sapienza del mondo cfr. <i>C. Cels</i>., I, 13. Sulla sapienza del mondo cfr. <i>De Pr</i>., III, 3, I segg.; sulla sapienza di Dio cfr. IV, 3, 14.</p>

  <p class="NotaPie"><a href="#_FtntUp45_11" id="_FtntDown45_11">[45]</a> Gr. èvTwr(»&amp;7)(jSTai. Origene adopera questa parola per indicare sia impronta materiale sia spirituale: <i>Co. lo</i>., I, 28 (30); X, 39 (23); VI, 6 (3); XIX, 7 (2). Cfr. <span class="Vers">Crouzel</span>, <i>Connaìssance,</i> p. 224.</p>

  <p class="NotaPie"><a href="#_FtntUp46_10" id="_FtntDown46_10">[46]</a> <i>Così... mondo</i>: chiosa di Rufino.</p>

  <p class="NotaPie"><a href="#_FtntUp47_9" id="_FtntDown47_9">[47]</a> Cioè il mistero della divinità, adombrato nel VT (profezie) e rivelato daU’incarnazione di Cristo, ma a patto di risalire dalla lettera allo spirito del testo sacro. In questo senso Cristo si identifica col significato spirituale della scrittura: <i>Co. Mat</i>., X, 5, e, più in generale, <i>Co. Io</i>., VI, 4 (2); XIII, 17, 46. Per la connessione di <i>Rom</i>., 16, 25 seg. e <i>II Tim</i>., 1, 10 cfr. <i>C. Cels</i>., II, 4; III, 61: la connessione fra profezie e incarnazione deve essere intesa, alla luce di tutto il precedente contesto, nel senso che Cristo ha reso possibile, con la sua venuta, comprendere il vero significato delle profezie, di cui egli stesso era oggetto. La connessione tende a rilevare l’unità della rivelazione attraverso i due testamenti. Cfr. anche II, 7, 2; III, 3, 1; IV, 1, 6.</p>

  <div class="fixedButton">
    <a href="#start_28"><img src="../Images/Flecha.png" width="50%"/></a>
  </div>

  <a id="section_29"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_45">2&#160;<a href="#_FtntDown1_29" id="_FtntUp1_29">[1]</a> COME BISOGNA LEGGERE<br/>E INTERPRETARE LA SACRA SCRITTURA&#160;<a href="#_FtntDown2_29" id="_FtntUp2_29">[2]</a></h2>

  <p class="Normal">1. Dopo aver parlato brevemente della ispirazione divina delle scritture, è necessario esaminare il criterio con cui esse debbono essere lette e interpretate, perché molti errori sono stati provocati dall’incapacità di molti di comprendere come si debba esaminare il testo sacro. Infatti gl’ignoranti e i duri di cuore fra i Giudici non hanno creduto nel nostro salvatore, perché si sono attenuti al senso letterale delle profezie fatte su di lui, e non lo hanno visto&#160;<a href="#_FtntDown3_29" id="_FtntUp3_29">[3]</a> né annunziare in maniera sensibile la liberazione dei prigionieri (<i>Is</i>.,61, 1), né edificare quella che essi ritengono essere la vera città di Dio (<i>Ez</i>.,48, 15 segg.?), né distruggere i carri da Efraim e i cavalli da Gerusalemme (<i>Zach</i>., 9, 10), né mangiare burro e miele e scegliere il bene prima di aver conosciuto o preferito il male (<i>Is</i>.,7, 15). Essi credono che sia stato profetato che il lupo, l’animale a quattro zampe, pascolerà con l’agnello, che il leopardo e il cervo riposeranno insieme, che il vitello il toro e il leone pascoleranno insieme guidati da un piccolo fanciullo, che il bue e l’orso insieme prenderanno il cibo mentre i loro piccoli verranno allevati gli uni insieme con gli altri, che il leone mangerà paglia come il bue (<i>Is</i>.,11, 6 seg.): perciò, vedendo che nessuno di questi prodigi si era realizzato in maniera sensibile&#160;<a href="#_FtntDown4_29" id="_FtntUp4_29">[4]</a> con la venuta di quello che noi crediamo il Cristo, essi non hanno voluto accogliere il nostro signore Gesù, ma lo hanno crocifisso perché proclamava sé stesso Cristo come non avrebbe dovuto.</p>

  <p class="Normal">Invece gli eretici&#160;<a href="#_FtntDown5_29" id="_FtntUp5_29">[5]</a>, quando leggono: <i>Un fuoco è stato acceso dalla mia ira</i> (<i>Ier</i>.,15, 14), e: <i>Io sono un Dio geloso, che fa ricadere gli errori dei padri sui figli fino alla terza e alla quarta generazione</i> (<i>Ex</i>.,20, 5), e: <i>Mi sono pentito di aver unto Saul re</i> (<i>I Sam</i>., 15, 11), e: <i>Io sono il Dio che stabilisce la pace e fa il male</i> (<i>Is</i>.,45, fi), e in altri passi: <i>Non c’è male nella città che il signore non abbia fatto</i> (<i>Amos</i>, 3, 6), e ancora: <i>È disceso il male dal signore sulle porte di Gerusalemme</i> (<i>Mich</i>., 1,12), e: <i>Uno spirito maligno venuto da parte di Dio soffocava Saul</i> (<i>I Sam</i>., 18, 10), e mille altri passi dello stesso tenore, non hanno osato negare che le scritture vengano da Dio, ma credono che esse siano del demiurgo adorato dai Giudei, e hanno creduto che questo demiurgo non sia né perfetto né buono, mentre il salvatore è venuto ad annunciare un Dio perfetto che - secondo loro - non è il demiurgo. E su questo punto sono variamente divisi: infatti, una volta rinnegato il demiurgo che è il solo Dio ingenerato&#160;<a href="#_FtntDown6_29" id="_FtntUp6_29">[6]</a>, si sono abbandonati alle invenzioni, immaginando varie storie, in base alle quali credono che siano state create le cose visibili, e altre non visibili&#160;<a href="#_FtntDown7_29" id="_FtntUp7_29">[7]</a>, secondo quanto può immaginare la loro anima&#160;<a href="#_FtntDown8_29" id="_FtntUp8_29">[8]</a>. Anche i più semplici&#160;<a href="#_FtntDown9_28" id="_FtntUp9_28">[9]</a> di quelli che hanno la presunzione d’essere della chiesa non reputano alcuno maggiore del demiurgo, e in ciò fanno bene: ma di lui pensano tali cose quali neppure si potrebbero pensare dell’uomo più crudele e ingiusto&#160;<a href="#_FtntDown10_28" id="_FtntUp10_28">[10]</a>.</p>

  <p class="Normal">2. Il motivo per cui tutti costoro che abbiamo ricordato hanno concezioni sbagliate empie e volgari sulla divinità non deriva da altro che da incapacità di interpretare spiritualmente la scrittura, che viene accolta soltanto secondo il senso letterale. Perciò a quanti sono convinti che i libri sacri non sono stati scritti da uomini ma sono stati composti e sono giunti a noi per ispirazione dello Spirito santo per volere del Padre di tutti e per opera di Gesù Cristo&#160;<a href="#_FtntDown11_28" id="_FtntUp11_28">[11]</a>, noi dobbiamo esporre 〈secondo la nostra modesta capacità&#160;<a href="#_FtntDown12_28" id="_FtntUp12_28">[12]</a> 〉 quel che ci pare il criterio d’interpretazione, attenendoci alla norma&#160;<a href="#_FtntDown13_27" id="_FtntUp13_27">[13]</a> della chiesa celeste di Gesù Cristo secondo la successione&#160;<a href="#_FtntDown14_27" id="_FtntUp14_27">[14]</a> degli apostoli.</p>

  <p class="Normal">Tutti, anche i più semplici di coloro che aderiscono alla parola, credono che alcune delle verità rivelate dai libri sacri sono piene di mistero: quali essi siano le persone assennate e modeste&#160;<a href="#_FtntDown15_27" id="_FtntUp15_27">[15]</a> ammettono di non sapere. Se uno li interrogasse intorno all’unione di Lot con le figlie&#160;<a href="#_FtntDown16_26" id="_FtntUp16_26">[16]</a> (<i>Gen</i>.,19, 30 segg.), alle due mogli di Abramo (<i>Gen</i>.,25), alle due sorelle andate spose a Giacobbe (<i>Gen</i>.,29, 21 segg.), alle due schiave che da lui hanno generato (<i>Gen</i>.,30), non risponderebbero altro che questi son misteri che noi non riusciamo a comprendere. Quando leggono la costruzione del tabernacolo&#160;<a href="#_FtntDown17_25" id="_FtntUp17_25">[17]</a> (<i>Ex</i>.,25 segg.), convinti che ciò ch’è scritto ha valore simbolico cercano a quale significato riesca loro di adattare ciascuno dei particolari detti del tabernacolo: là dove credono che il tabernacolo è simbolo&#160;<a href="#_FtntDown18_25" id="_FtntUp18_25">[18]</a> di qualcosa, essi non sbagliano; ma quando cercano, in maniera degna della scrittura, di adattare la descrizione a un qualche significato, di cui il tabernacolo sia simbolo, è qui che sbagliano. Essi dichiarano che tutte le descrizioni che parlano delle nozze, della generazione dei figli, delle guerre e di altre storie che circolano fra la gente hanno valore simbolico: ma quale sia&#160;<a href="#_FtntDown19_25" id="_FtntUp19_25">[19]</a> il significato di ciascuno di questi simboli non è ben chiaro o a causa di disposizione non molto adatta alla ricerca o per troppa precipitazione o anche, se uno è adatto alla ricerca e non è precipitoso, perché è straordinariamente difficile per l’uomo scoprire tali cose.</p>

  <p class="Normal">3. Che dire delle profezie, che tutti sappiamo gremite di parole oscure e difficili&#160;<a href="#_FtntDown20_25" id="_FtntUp20_25">[20]</a> (<i>Prov</i>., 1, 6)? E se passiamo ai vangeli, la loro esatta comprensione, in quanto senso&#160;<a href="#_FtntDown21_25" id="_FtntUp21_25">[21]</a> di Cristo, ha bisogno della grazia elargita a chi dice: <i>Noi abbiamo il senso di Cristo, affinché sappiamo ciò che Dio ci ha donato: e di questo noi parliamo con parole non insegnateci dalla sapienza degli uomini, ma insegnateci dallo spirito</i> (<i>I Cor</i>., 2, 16. 12 seg.). Chi, leggendo la rivelazione fatta a Giovanni, non è colpito dagli indicibili&#160;<a href="#_FtntDown22_25" id="_FtntUp22_25">[22]</a> misteri che sono lì nascosti e che appaiono anche a chi non comprende ciò che è scritto? E chi, capace di valutare le parole, potrebbe credere chiare e di semplice interpretazione le lettere degli apostoli, nelle quali sono innumerevoli i punti che, come attraverso uno spiraglio, fanno intravvedere&#160;<a href="#_FtntDown23_26" id="_FtntUp23_25">[23]</a> tanti e tanto elevati concetti? Pertanto, poiché la cosa sta così e sono moltissimi quelli che cadono in errore, non è senza pericolo, quando si legge, dar a vedere di comprendere agevolmente ciò che ha bisogno della chiave della conoscenza&#160;<a href="#_FtntDown24_24" id="_FtntUp24_24">[24]</a>, che il salvatore dice posseduta dai periti della legge (<i>Lc</i>.,11, 52). Quanti&#160;<a href="#_FtntDown25_24" id="_FtntUp25_24">[25]</a> negano che prima della venuta di Cristo la verità fosse presso costoro, spieghino come il nostro signore Gesù Cristo possa dire che la chiave della conoscenza si trovava presso costoro che, come questi eretici affermano, non posseggono libri&#160;<a href="#_FtntDown26_24" id="_FtntUp26_24">[26]</a> che abbracciano i segreti della conoscenza e i misteri più grandi. Ecco la citazione precisa: <i>Guai a voi, periti della legge, che avete preso la chiave della conoscenza: voi non siete entrati e avete impedito di entrare agli altri</i> (<i>Lc</i>.,11, 52).</p>

  <p class="Normal">4. Ecco quel che a noi sembra il criterio secondo il quale ci si deve dedicare alle scritture e comprenderne il significato, un criterio ricavato dalle stesse parole della scrittura. Nei Proverbi di Salomone troviamo questo precetto sui pensieri divini affidati allo scritto&#160;<a href="#_FtntDown27_24" id="_FtntUp27_24">[27]</a>: <i>Nota questi concetti tre volte nel tuo animo e nella tua mente, -per rispondere parole di verità a quelli che ti pongono questioni</i> (<i>Prov</i>., 22, 20 seg.). Perciò tre volte bisogna notare nella propria anima i concetti delle sacre scritture: così il semplice trova edificazione, per così dire, nella carne della scrittura - indichiamo così il senso che è più alla mano colui che ha un poco progredito trova edificazione nell’anima della scrittura; il perfetto e chi è simile a quelli di cui l’apostolo dice: Parliamo della sapienza fra i perfetti, la sapienza non di questo mondo né dei principi di questo mondo destinati alla distruzione, ma parliamo della sapienza di Dio nascosta nel mistero, che Dio ha prestabilito prima dei secoli per nostra gloria (<i>I Cor</i>., 2, 6 seg.), trovano edificazione nella legge spirituale&#160;<a href="#_FtntDown28_24" id="_FtntUp28_24">[28]</a>, che contiene l’ombra dei beni futuri&#160;<a href="#_FtntDown29_22" id="_FtntUp29_22">[29]</a> (<i>Rom</i>.,7, 14; <i>Hebr</i>., 10, 1). Come infatti l’uomo è formato da corpo anima e spirito, lo stesso dobbiamo pensare della scrittura che Dio ha stabilito di dare per salvezza degli uomini.</p>

  <p class="Normal">Perciò noi spieghiamo così anche il passo del Pastore&#160;<a href="#_FtntDown30_22" id="_FtntUp30_22">[30]</a> - opera che però taluni non tengono in alcun conto - in cui si ordina ad Erma di scrivere due libri e di annunciare dopo agli anziani della chiesa ciò che aveva appreso dallo spirito. Ecco il passo: <i>Scriverai due libri e ne darai uno a Clemente e uno a Grapte. Grapte ammonirà le vedove e gli orfani, Clemente lo invierà alle città di fuori, tu ne darai notizia agli anziani della chiesa</i> <span class="Vers">(Herm</span>., <i>Vis</i>., II, 4, 3). Grapte, che ammonisce le vedove e gli orfani, rappresenta il senso letterale della scrittura, che ammonisce coloro che son giovani di anima e non possono ancora attribuirsi Dio come padre, per cui son detti orfani; e ammonisce anche le donne che non hanno più marito illegale, ma che son vedove perché non sono ancora degne dello sposo (<i>Mt</i>.,25, 1 segg.). Clemente, che si è allontanato dal senso letterale, invia ciò che è stato detto alle città di fuori, cioè alle anime che si trovano al di fuori delle realtà corporee e dei pensieri di quaggiù. A colui, infine, che lo spirito ha istruito, non con lo scritto ma con la parola di vita viene ordinato di dar notizia agli anziani di tutta la chiesa di Dio, i cui capelli sono bianchi per la saggezza&#160;<a href="#_FtntDown31_21" id="_FtntUp31_21">[31]</a>.</p>

  <p class="Normal">5. Vi sono poi alcune parti della scrittura che non hanno affatto senso corporeo&#160;<a href="#_FtntDown32_21" id="_FtntUp32_21">[32]</a>, come dimostreremo dopo, sì che in esse bisogna cercare soltanto l’anima e lo spirito. Forse per questo le idrie&#160;<a href="#_FtntDown33_19" id="_FtntUp33_19">[33]</a> pronte per la purificazione dei Giudei, di cui leggiamo nel vangelo di Giovanni (<i>Io</i>.,2, 6), contenevano due o tre misure d’acqua, in quanto quest’espressione copertamente allude&#160;<a href="#_FtntDown34_18" id="_FtntUp34_18">[34]</a> a quelli che l'apostolo definisce Giudei nell’intimo&#160;<a href="#_FtntDown35_18" id="_FtntUp35_18">[35]</a> (<i>Rom</i>.,2, 29). Costoro vengono purificati dal senso delle scritture, che contengono a volte due misure, cioè il senso animale e spirituale; a volte tre, là dove, oltre ai due sensi predetti, contengono anche il senso corporeo capace di edificare. Ben a ragione sono sei le idrie per coloro che si purificano nel mondo, poiché il mondo è stato creato in sei giorni, numero perfetto&#160;<a href="#_FtntDown36_18" id="_FtntUp36_18">[36]</a>.</p>

  <p class="Normal">6. Dell’utilità&#160;<a href="#_FtntDown37_18" id="_FtntUp37_18">[37]</a> che si può trarre dalla prima interpretazione fa fede la moltitudine di coloro che credono sinceramente e semplicemente&#160;<a href="#_FtntDown38_16" id="_FtntUp38_16">[38]</a>. Dell’interpretazione che si può riferire all’anima è di esempio ciò che è in Paolo&#160;<a href="#_FtntDown39_16" id="_FtntUp39_16">[39]</a>, nella prima ai Corinzi. Infatti sta scritto - egli dice <i>Non metterai la museruola al tue che batte il grano</i> (<i>Deut</i>., 25, 4). Poi, spiegando questo precetto, aggiunge: <i>Forse Dio si cura dei buoi? O ciò non e stato scritto soltanto per noi? Infatti è stato scritto per noi, perché chi ara deve arare nella speranza, e chi batte il grano lo deve fare nella speranza di averne parte</i> (<i>I Cor</i>., 9, 9 seg.). Numerose interpretazioni che sono in uso, adatte ai più e che edificano quanti non possono udire cose più profonde, hanno all’incirca questo carattere.</p>

  <p class="Normal">L’interpretazione spirituale è propria di colui che può mostrare quali siano le realtà celesti alla cui figura e ombra&#160;<a href="#_FtntDown40_15" id="_FtntUp40_15">[40]</a> prestavano culto i Giudei secondo la carne (<i>Hebr</i>., 8, 5; <i>Rom</i>., 8, 5), e quali i futuri beni di cui la legge presenta l’ombra (<i>Hebr</i>., 10, 1). Per dirla in una parola, secondo il precetto dell’apostolo, <i>bisogna cercare la sapienza celata nel mistero, che Dio ha prestabilito prima dei secoli per gloria</i> dei giusti, <i>che nessuno dei prìncipi di questo mondo ha conosciuto</i> (<i>I Cor</i>., 2, 7 seg.). Lo stesso apostolo, dopo aver addotto passi <i>dall’Esodo</i> e dai <i>Numeri</i>, dice: <i>Queste cose avvenivano per quelli in forma simbolica, ma sono state scritte per noi, che siamo giunti alla fine dei tempi</i> (<i>I Cor</i>., 10, 11); e ci lascia intravvedere di quali realtà quei fatti erano figure, dicendo: <i>Infatti essi bevevano da una roccia spirituale che li accompagnava, e la roccia era Cristo</i> (<i>I Cor</i>., 10, 4). E alludendo in un’altra epistola alla costruzione del tabernacolo&#160;<a href="#_FtntDown41_13" id="_FtntUp41_13">[41]</a> ha addotto il passo: <i>Farai tutto secondo la figura che ti e stata mostrata sul monte</i> (<i>Hebr</i>., 8, 5; <i>Ex</i>., 25, 40). Nella lettera ai Galati, biasimando quanti credono di conoscere la legge e invece non la capiscono, giudica che non la capiscono coloro che non credono che nelle scritture ci sono allegorie&#160;<a href="#_FtntDown42_13" id="_FtntUp42_13">[42]</a>, e dice&#160;<a href="#_FtntDown43_13" id="_FtntUp43_13">[43]</a>: <i>Ditemi voi, che volete stare sotto la legge: non ascoltate la legge? Infatti è scritto che Abramo ebbe due figli, uno dalla schiava e uno dalla libera: ma quello della schiava è stato generato secondo la carne; quella della libera per mezzo della promessa. Ma tutto ciò ha valore allegorico: infatti le donne rappresentano i due testamenti, ecc</i>. (<i>Gal</i>.,4, 21 segg.). Bisogna stare attenti a ciascuna delle parole dette da lui, poiché dice&#160;<a href="#_FtntDown44_12" id="_FtntUp44_12">[44]</a>: <i>Voi che volete essere sotto la legge</i> (e non: Voi che siete sotto la legge) <i>non ascoltate la legge?,</i> dove ascoltare ha senso di conoscere e interpretare. Nella lettera ai Colossesi, sintetizzando in breve l’intendimento di tutta la legge, dice: <i>Nessuno vi giudichi in materia di cibo o bevanda, o di feste annuali, di nuove lune o di sabati, che sono ombra delle realtà future</i> (<i>Col</i>.,2, 16 seg.). E ancora nella lettera agli Ebrei, parlando dei Giudei dice: <i>Essi che servono all’immagine e all’ombra delle cose celesti</i> (<i>Hebr</i>., 8, 5). Perciò è naturale che sui cinque libri attribuiti a Mosè non nutrano dubbi quelli che hanno accettato una volta per tutte l’apostolo come uomo ispirato da Dio. Essi però vogliono sapere se anche gli altri avvenimenti storici&#160;<a href="#_FtntDown45_12" id="_FtntUp45_12">[45]</a> sono accaduti con valore simbolico. Si osservi, addotto nella lettera ai Romani, il passo del terzo libro dei Re: <i>Ho riservato per me settemila uomini che non hanno piegato il ginocchio a Baal</i> (<i>I Reg</i>., 19, 18), che Paolo riferisce agli Israeliti secondo l’elezione, perché non solo i gentili avrebbero tratto beneficio dalla venuta di Cristo, ma anche alcuni del popolo di Dio (<i>Rom</i>.,11, 4 seg.).</p>

  <p class="Normal">7. Stando così le cose, occorre fissare quelli che a noi sembrano i caratteri della interpretazione delle scritture. E per prima cosa bisogna mettere in evidenza che lo scopo cui mirava lo spirito&#160;<a href="#_FtntDown46_11" id="_FtntUp46_11">[46]</a> quando illuminava, per volere della provvidenza divina e per opera della parola che era in principio presso Dio (<i>Io</i>.,1, 1), i ministri della verità, profeti e apostoli, riguardava primariamente gl’ineffabili misteri della condizione umana (ora dico uomini le anime che si servono dei corpi&#160;<a href="#_FtntDown47_10" id="_FtntUp47_10">[47]</a> ) 〈.Tali&#160;<a href="#_FtntDown48_7" id="_FtntUp48_7">[48]</a> misteri, che lo spirito aveva loro rivelato e fatto conoscere, profeti e apostoli descrivevano simbolicamente sotto forma sia di imprese di uomini sia di prescrizioni e norme legali, perché non avvenisse che qualunque persona li avesse come esposti dinanzi ai suoi piedi per calpestarli, ma〉 affinché colui che fosse in condizioni di ricevere l'insegnamento, esaminando e applicandosi alle profondità (<i>I Cor</i>., 2, 10) del senso delle parole&#160;<a href="#_FtntDown49_7" id="_FtntUp49_7">[49]</a>, potesse diventar partecipe di tutto l’insegnamento&#160;<a href="#_FtntDown50_6" id="_FtntUp50_6">[50]</a> riguardante la volontà divina. Ma in considerazione del fatto che le anime non possono attingere la perfezione se non hanno conoscenza profonda ed esatta di Dio, in primo luogo è stata disposta come essenziale la conoscenza di Dio&#160;<a href="#_FtntDown51_6" id="_FtntUp51_6">[51]</a> e del suo unigenito: di quale natura egli è e in che modo è Figlio di Dio; quali sono le cause per cui egli si è abbassato&#160;<a href="#_FtntDown52_6" id="_FtntUp52_6">[52]</a> fino alla carne umana (<i>Io</i>.,1, 14) ed ha assunto integralmente l’uomo (<i>Phil</i>.,2, 7); qual è il suo effetto, per chi e quando si è manifestato. Conseguentemente, in quanto si tratta di realtà affini&#160;<a href="#_FtntDown53_6" id="_FtntUp53_6">[53]</a>, dobbiamo ricevere gl’insegnamenti divini sugli altri esseri intellettuali, sia quelli più divini sia quelli decaduti dalla beatitudine, e sulle cause di questa caduta; dobbiamo imparare a conoscere le differenze fra le anime e di dove queste differenze derivino, che cosa sia il mondo e perché sia stato creato, e ancora di dove derivi tutto questo male che sta sulla terra e se esso non sia limitato solo alla terra ma si trovi anche altrove.</p>

  <p class="Normal">8. Poiché queste e altre simili verità propone lo spirito che illumina le anime dei ministri della verità, a causa di coloro che non possono sostenere lo sforzo necessario per scoprirle suo secondo scopo è stato quello di celarne il senso&#160;<a href="#_FtntDown54_6" id="_FtntUp54_6">[54]</a> in parole che presentano racconti sulle opere visibili di Dio e sulla creazione dell’uomo, e sugli avvenimenti accaduti via via dal tempo dei progenitori fino a che gli uomini si sono moltiplicati. E lo spirito si è servito anche di altre storie&#160;<a href="#_FtntDown55_6" id="_FtntUp55_6">[55]</a> che raccontano sia le imprese dei giusti e anche i peccati da loro talvolta commessi, in quanto uomini, sia le azioni cattive turpi e ambiziose di uomini malvagi ed empi. Cosa straordinaria: per mezzo dei racconti di guerre, di vincitori e vinti vengono rivelati alcuni misteri a coloro che sono in grado di investigarli; e, cosa ancor più meravigliosa&#160;<a href="#_FtntDown56_6" id="_FtntUp56_6">[56]</a>, per mezzo della legge scritta vengono preannunciati i precetti della verità; e tutti questi argomenti sono esposti in modo da essere fra loro connessi&#160;<a href="#_FtntDown57_6" id="_FtntUp57_6">[57]</a>, con abilità veramente degna della sapienza di Dio&#160;<a href="#_FtntDown58_5" id="_FtntUp58_5">[58]</a>. Infatti anche il rivestimento&#160;<a href="#_FtntDown59_5" id="_FtntUp59_5">[59]</a> delle verità spirituali - parlo del senso corporeo delle scritture - era in molti casi non privo di utilità, perché atto a render migliori i più, per quanto avevano possibilità.</p>

  <p class="Normal">9. Ma se l’utilità della legge&#160;<a href="#_FtntDown60_5" id="_FtntUp60_5">[60]</a> ci si rivelasse chiaramente da sé in tutti i particolari, e così anche la coerenza e la compiutezza della storia&#160;<a href="#_FtntDown61_5" id="_FtntUp61_5">[61]</a>, noi non crederemmo che le scritture possano avere anche altro significato oltre quello accessibile a tutti: perciò la parola di Dio ha fatto in modo che sia nella legge sia nei racconti storici venissero inseriti passi di argomento inverosimile o atto a suscitare scandalo e difficoltà. Con ciò&#160;<a href="#_FtntDown62_4" id="_FtntUp62_4">[62]</a> ha voluto evitare che noi, tutti tratti da un testo che presentasse solo allettamenti e non imparando nulla degno di Dio, alla fine ci allontanassimo dalla vera dottrina; ovvero non stimolati dal testo non apprendessimo nulla di più divino. Occorre anche sapere che lo scopo principale che la parola si proponeva era quello di far conoscere la corrispondenza, nelle verità spirituali&#160;<a href="#_FtntDown63_4" id="_FtntUp63_4">[63]</a>, fra ciò che è accaduto e ciò che si deve fare: perciò, dove ha trovato&#160;<a href="#_FtntDown64_4" id="_FtntUp64_4">[64]</a> che gli avvenimenti storici potevano adattarsi alle verità più nascoste, se ne è servito per celare ai più il senso più profondo; là dove invece non c’era corrispondenza fra l’esposizione del senso spirituale e lo svolgimento di alcuni fatti, preordinati in funzione delle verità più nascoste, qui la scrittura ha inserito fra i fatti storici particolari non reali, sia nel senso che non potevano verificarsi, sia nel senso che potevano verificarsi ma non si sono verificati. E qualche volta sono state inserite solo poche espressioni non vere secondo il senso corporeo; a volte ne sono state inserite di più. Notiamo lo stesso comportamento nei confronti della legislazione, dove più volte&#160;<a href="#_FtntDown65_3" id="_FtntUp65_3">[65]</a> si trova ciò che di per sé è utile e ben si adatta ai tempi della legge, a volte l’utilità non risulta visibile, a volte infine vengono imposte prescrizioni inattuabili, affinché i più solerti e più portati all’indagine si dedichino all’esame di ciò ch’è scritto e si convincano che in simili casi si deve ricercare senso degno di Dio. Lo spirito non solo ha stabilito in questo modo riguardo agli scritti anteriori alla venuta del salvatore, ma si è comportato nello stesso modo anche riguardo ai vangeli e alle lettere degli apostoli, poiché si tratta sempre dello stesso spirito proveniente dall’unico Dio: infatti neppure questi scritti presentano sempre un puro racconto di fatti connessi insieme secondo il senso corporeo, in quanto alcuni non sono mai avvenuti; e le disposizioni e i precetti in essi contenuti non si rivelano in tutto conformi a ragionevolezza e verosimiglianza&#160;<a href="#_FtntDown66_3" id="_FtntUp66_3">[66]</a>.</p>

  <hr/>

  <p class="NotaPie"><a href="#_FtntUp1_29" id="_FtntDown1_29">[1]</a> Questo capitolo costituisce il fulcro della trattazione sulla sacra scrittura, perché Origene giustifica l’esigenza che l’interpretazione vada al di là del senso letterale che il testo presenta, e fissa i criteri ai quali tale interpretazione si deve uniformare. Data la fondamentale importanza normativa che riveste agli occhi di Origene lo studio della scrittura ai fini della vita spirituale del cristiano, i principi qui fissati hanno validità anche in questo campo. Preliminarmente Origene dimostra come gli errori che hanno fuorviato e continuano a fuorviare Giudei Gnostici ed anche molti cristiani traggano origine da apprezzamento esclusivamente letterale del testo sacro (§ i), là dove anche chi è incapace di interpretazione più approfondita è convinto che sotto la lettera del testo è celato un significato spirituale ben più importante (§§ 2-3). Quindi, sviluppando spunti filoniani e clementini e avvalendosi di alcuni passi scritturistici, Origene fa corrispondere alla tripartizione carne-anima-spirito un triplice senso della scrittura, storico morale mistico, cui si collega la tripartizione dei cristiani in <i>incipientes progredientes e perfecti</i>, in relazione alla capacità di interpretare la scrittura secondo il primo il secondo e il terzo senso (§ 4). Segue ampia esemplificazione, per confortare con l’autorità della scrittura, soprattutto di Paolo, i criteri dell’interpretazione morale e spirituale (§ 6) e per far vedere come anche gli avvenimenti più usuali e le norme più elementari contenute nel VT celino più riposto significato spirituale (§ 8), pertinente ai misteri più profondi dell’economia divina (§ 7). In questa occasione Origene fissa due punti di fondamentale importanza ai fini dell’interpretazione: 1) non sempre la scrittura presenta accettabile senso letterale, si che in tal caso si deve procedere sùbito all’interpretazione allegorica (§ 5); 2) la connessione fra senso letterale e senso spirituale non è sempre fondata su criteri di analogia, ma talvolta proprio qualche inverosimiglianza o manchevolezza del senso letterale è indizio che quel dato passo della scrittura va interpretato allegoricamente (§ 9). È fuor di dubbio che ambedue i criteri son tali da lasciare ampio margine per interpretazione arbitraria e personale del testo sacro: si tenga però presente che, dimostrato precedentemente il carattere divino della scrittura, Origene si accosta ormai ad essa non come ad opera di uomini ma di Dio stesso, perciò con la convinzione che il testo sacro non può presentare nulla di incompatibile col suo carattere divino; e l’urgenza della polemica contro gli Gnostici e anche contro i <i>simpliciores</i> esasperava il senso di questa incompatibilità, inducendo a ravvisarla con troppa frequenza nel senso letterale della scrittura. Precedenti filoniani e pagani contribuivano a rendere Origene più corrivo in questo senso.</p>

  <p class="NotaPie"><a href="#_FtntUp2_29" id="_FtntDown2_29">[2]</a> Il titolo di questo capitolo è dato dalla Philocalia e da Fozio. I mss. latini: <i>Molti, non interpretando spiritualmente le scritture e interpretandole male, sono caduti nelle eresie</i>.</p>

  <p class="NotaPie"><a href="#_FtntUp3_29" id="_FtntDown3_29">[3]</a> Vengono addotti passi profetici di carattere comunemente riconosciuto messianico, il cui avveramento gli Ebrei attendevano in senso materiale, non simbolico: di qui il loro rifiuto di riconoscere in Gesù il messia. Per interpretazione spirituale del passo di Zaccaria cfr. <i>Ser. Mat</i>., 27. Di contro anche Filone interpretava materialmente i passi di Isaia (cfr. <i>Praem</i>., 89). anche se più volte riprende interpretazioni troppo grossolanamente letterali nel testo sacro: cfr. <i>Imm</i>., <i>21</i> seg.; <i>Opif</i>., 13; <i>Quaest. in Gen</i>., IV, 168. L’accusa qui mossa da Origene agli Ebrei trova frequenti riscontri nei suoi scritti: cfr., p. es,, <i>Ho. Gen</i>., 13, 2; <i>Ho. Ex</i>., 7, 1; <i>Ho. Ier</i>., 12, 13; <i>Ser. Mat</i>., 10, 27.</p>

  <p class="NotaPie"><a href="#_FtntUp4_29" id="_FtntDown4_29">[4]</a> Anche Celso aveva sollevato questa obiezione contro i cristiani; Origene lo confuta, sviluppando gli argomenti qui accennati, a <i>C. Cels</i>., VII, 18 segg.</p>

  <p class="NotaPie"><a href="#_FtntUp5_29" id="_FtntDown5_29">[5]</a> Cfr. II, 4-5. L’accusa di eccessivo letteralismo sembra rivolta soprattutto a Marcione, che su questa base aveva considerato incompatibile col carattere del Dio sommo e buono la descrizione del Dio creatore (= demiurgo) che spesso ci dà il VT. Ma abbiamo già visto come Origene in questa accusa accomuni genericamente gli Gnostici: perciò è possibile estendere a loro anche questo passo. È vero che gli Gnostici erano soliti allegorizzare fin troppo il testo della scrittura, per piegarlo a significare le loro dottrine (cfr., p. es., <span class="Vers">Iren</span>., <i>Adv. Haer</i>., I, 3, 1 segg.; I, 18, 1 segg.), ma qui Origene rimprovera loro specificamente di interpretare troppo letteralmente gli antropomorfismi del VT per distinguere il Dio imperfetto del VT dal Dio sommo del NT. Per il valore di questi antropomorfismi cfr. II, 4, 4 e nota.</p>

  <p class="NotaPie"><a href="#_FtntUp6_29" id="_FtntDown6_29">[6]</a> Gr. ἀγέννητος: cfr. <i>C. Cels</i>., VIII, 14: <i>Co. Io</i>., II, 10 (6); XIII, 25. Altre volte Dio è definito <i>increato, </i>ἀγένητος<i>. C. Cels</i>., II, 51; IV, 38; <i>Co. Io</i>., I, 29 (32); II, 2. Sull’affinità di significato fra questi due termini al tempo di Origene e la possibilità di confusione cfr. I, <i>praef</i>., 4, in nota. Qui Origene rileva la qualità di Dio in quanto <i>ingenerato</i> = <i>increato, </i>perché gli Gnostici consideravano tale solo il Dio sommo, là dove il demiurgo del VT sarebbe stato creato in secondo tempo: <i>Exc. ex Theod</i>., 47; <span class="Vers">Iren</span>., <i>Adv. Haer</i>., I, 5, 1. Rufino traduce soltanto <i>deus omnium;</i> cfr. I, 1, 6 e nota-</p>

  <p class="NotaPie"><a href="#_FtntUp7_29" id="_FtntDown7_29">[7]</a> La distinzione fra cose visibili e non visibili è fatta più volte anche da Origene (cfr., p. es., I, 7, 1), ma qui egli vuole criticare la distinzione gnostica secondo cui il Dio sommo avrebbe creato (= emanato, generato) il mondo divino, invisibile del pleroma, mentre il mondo visibile sarebbe stato creato dal demiurgo inferiore: cfr. <span class="Vers">Iren</span>., <i>Adv. Haer</i>., I, 1, 1 segg.; I, 5, 1. La traduzione di Rufino è molto precisa: <i>dicendo che alcune cose sono visibili e fatte dall’uno, altre invisibili e create dall’altro</i>.</p>

  <p class="NotaPie"><a href="#_FtntUp8_29" id="_FtntDown8_29">[8]</a> Gr. Ψυκή. È eccessivo scorgere una punta d’ironia nell’impiego di questo termine in riferimento agli Gnostici che si consideravano partecipi del πνεῦμα, relegando in secondo ordine la ψυκή?</p>

  <p class="NotaPie"><a href="#_FtntUp9_28" id="_FtntDown9_28">[9]</a> Il loro monoteismo è inficiato dal fatto che, interpretando alla lettera gli antropomorfismi del VT, essi hanno di Dio un concetto assolutamente inadeguato, pari, in sostanza, a quello che gli Gnostici avevano del demiurgo. Per la polemica di Origene contro i <i>simpliciores</i> troppo letteralisti cfr. I, 1, 1; II, 11, 2; <i>Co. Rom</i>., 1, 19; <i>Ho. Lev</i>., 16, 4; <i>Ho. Num</i>., 22, 1; <i>Ho. Is</i>., 6, 4.</p>

  <p class="NotaPie"><a href="#_FtntUp10_28" id="_FtntDown10_28">[10]</a> Cfr. II, 5, 2 e <i>passim</i>.</p>

  <p class="NotaPie"><a href="#_FtntUp11_28" id="_FtntDown11_28">[11]</a> Nell’ispirazione della scrittura coopera tutta la trinità: la volontà del Padre è all’origine di essa, il Figlio rende operante questa volontà che si concretizza nell’azione ispiratrice dello Spirito santo sull'agiografo. Per altri esempi di cooperazione intertrinitaria cfr. I, 3, 7 e nota; IV, 2, 7; IV, 4, 5. Per l’insistenza sull'ispirazione dello Spirito santo nella sacra scrittura cfr. anche <i>Ho. Num</i>., 26, 3.</p>

  <p class="NotaPie"><a href="#_FtntUp12_28" id="_FtntDown12_28">[12]</a> Questa formula di modestia ricorre più o meno negli stessi termini a I, 1, 9; I. 5. 1; I. 5, 4. ecc.</p>

  <p class="NotaPie"><a href="#_FtntUp13_27" id="_FtntDown13_27">[13]</a> Gr. τοῦ κανόνος;. In questa norma alcuni scorgono soltanto la predicazione ecclesiastica, la <i>regula fidei</i> cui Origene accenna nella Prefazione e cui si rifà spesso (Rufino?) nel corso dell’opera. Altri invece, fondandosi sul concetto di chiesa celeste e sul fatto che l’interpretazione spirituale della scrittura era comunemente accettata nella chiesa (<i>Praef</i>., 8), preferiscono riferire questa norma al canone <i>gnostico</i> della scrittura, cioè al metodo che interpretava le scritture non secondo la lettera ma secondo il senso spirituale; altri infine pensa alla scienza superiore dei perfetti in opposizione all’istruzione elementare dei <i>simpliciores</i> (cfr. IV, 1, 7 e <i>infra). </i>Su tutto ciò cfr. <span class="Vers">Van den Eyndb</span>, <i>op. cit</i>., pp. 307 seg.: basterà qui rilevare che le prime due interpretazioni non si escludono a vicenda, proprio perché il metodo di interpretazione allegorica era comunemente accettato nella <i>regida fidei</i>. Il significato di xavciv in Origene è piuttosto generico: qui esso si riferisce ad una norma accessibile solo ai cristiani perfetti o in via di diventarlo: invece a <i>Co. Io</i>., XIII, 16 definisce il complesso di credenze elementari dei <i>simpliciores</i>.</p>

  <p class="NotaPie"><a href="#_FtntUp14_27" id="_FtntDown14_27">[14]</a> Gr. Διαδοχήν. Termine tecnico per indicare la successione apostolica garante della tradizione della fede: in questo senso lo troviamo adoperate (ironia della sorte!) dallo gnostico Tolomeo (<i>Ep. ad Fior</i>., 7); poi Ireneo lo aveva generalizzato per caratterizzare, proprio in senso antignostico, la successione episcopale riallacciantesi agli apostoli (<i>Adv. Haer</i>., I, 27, 1; III, 2, 2; III, 3, 3, ecc.). In questo senso il termine è adoperato da Origene. Per uso più libero in senso <i>gnostico</i> in Clemente cfr. <i>Str</i>., I, 1, 15; VI, 7, 61.</p>

  <p class="NotaPie"><a href="#_FtntUp15_27" id="_FtntDown15_27">[15]</a> Naturalmente nell’àmbito dei <i>simpliciores,</i> perché con lo studio si può approfondire il senso della scrittura e penetrarne, almeno parzialmente, il significato nascosto. Ciò che dei <i>simpliciores</i> indispone Origene più che l’ignoranza è la presunzione, che li induce in errore.</p>

  <p class="NotaPie"><a href="#_FtntUp16_26" id="_FtntDown16_26">[16]</a> Cfr. <i>Ho. Gen</i>., 5, 5, dove Origene non accetta l’interpretazione che vedeva Cristo in Lot e i due testamenti nelle figlie e preferisce interpretare Lot come simbolo della legge e le due figlie simbolo di Gerusalemme e di Samaria. Quanto alla simbologia degli altri episodi ricordati appresso cfr. IV, 3, 7; <i>Ho. Gen</i>., 11,1; <span class="Vers">Proc</span>., <i>In Gen</i>., 29. 30; PG LXXXVII, 433 segg. (distinzione fra la chiamata degli Ebrei e dei Gentili).</p>

  <p class="NotaPie"><a href="#_FtntUp17_25" id="_FtntDown17_25">[17]</a> L’interpretazione allegorica del tabernacolo è attestata nel giudaismo ellenizzato (<span class="Vers">Phil</span>., <i>Vit. Mos</i>., II, 89 segg.; <i>Quaest. in Ex</i>., II, 68) e in Clemente (<i>Str</i>., VI, ir, 86; V, 6, 35 seg.; <i>Exc. ex Theod</i>., 27). Per Origene cfr. <i>Ho. Ex</i>., 9, 2 segg.</p>

  <p class="NotaPie"><a href="#_FtntUp18_25" id="_FtntDown18_25">[18]</a> Gr. τύπος. Cfr. <i>Ho. Ios</i>., 2, 3, e per il vario uso di questo termine in Origene <span class="Vers">Crouzel</span>, <i>Connaissance,</i> pp. 221 segg.</p>

  <p class="NotaPie"><a href="#_FtntUp19_25" id="_FtntDown19_25">[19]</a> Di qui fino alla fine del paragrafo la versione rufiniana è ancor più parafrastica del consueto, ma il senso dell’originale è sostanzialmente rispettato, perciò non riteniamo opportuno darne traduzione.</p>

  <p class="NotaPie"><a href="#_FtntUp20_25" id="_FtntDown20_25">[20]</a> Origene adduce spesso questo passo dei <i>Proverbi</i> a dimostrazione della difficoltà che comporta l’interpretazione spirituale della scrittura: cfr., p. es., <i>C. Cels</i>., III, 45; VII, 10; <i>Co. Io</i>., II, 28 (23).</p>

  <p class="NotaPie"><a href="#_FtntUp21_25" id="_FtntDown21_25">[21]</a> Gr. νοῦν. In quanto ispirata da Cristo, la scrittura può essere compresa soltanto da chi ha il senso di Cristo (<i>simile a simili)-</i>. Origene ripetutamente ribadisce questo concetto secondo cui per intendere a fondo la scrittura c'è bisogno della stessa grazia divina che l’ha ispirata: cfr. <i>Co. Io</i>., I, 4 (6); X, 41 (25); <i>Co. Mat</i>., XV, 30; XVII, 13, tutti con riferimento al passo di Paolo. A <i>Co. Io</i>., I, 4 (6) il possedere il senso di Cristo è visto come perfetta identificazione del fedele con Cristo stesso. Un’ampia trattazione sulle difficoltà di interpretare la scrittura è a <i>Frag. in Prov</i>., I, 6, PG XIII, 20 segg.</p>

  <p class="NotaPie"><a href="#_FtntUp22_25" id="_FtntDown22_25">[22]</a> Gr ἀπορρήτον. Origene definisce con questo termine le tradizioni segrete degli Ebrei e degli Gnostici (<i>Co. Io</i>., VI, 13 [7]; XIX, 15 [4]; <i>C. Cels</i>., VI, 31), e in genere se ne serve per indicare il significato celato sotto l'apparenza letterale del testo sacro. A volte anche lui sembra alludere a tradizioni, dottrine segrete, secondo la tradizione gnostica condivisa anche da Clemente (<i>Str</i>., VI, 7, 61; I, 12, 55; V, 10, 61), anche se non accetta l’esclusivismo di quelli: cfr., p. es., <i>Co. Io</i>., II, 28 (23); VI, 53 (35); <i>Co. Mat</i>., XIV, 12; <i>Ho. Ios</i>., 23, 4. Per un esame della questione cfr. <span class="Vers">Van den Eynde</span>, <i>op. cit</i>., pp. 231 seg.; <span class="Vers">Danièlou</span>, <i>Message,</i> pp. 427 segg.</p>

  <p class="NotaPie"><a href="#_FtntUp23_25" id="_FtntDown23_26">[23]</a> Anche penetrando il senso spirituale della scrittura l’uomo non può conoscere altro che in piccola parte le realtà divine. La stessa scrittura è inferiore alla rivelazione diretta che Cristo ha fatto ai suoi apostoli: cfr. II, 6, 1; <i>Co. Io</i>., XIII, 5. 6.</p>

  <p class="NotaPie"><a href="#_FtntUp24_24" id="_FtntDown24_24">[24]</a> Cfr. la stessa immagine nello stesso contesto a <i>Sel. in Ps</i>., <i>1,</i> PG XII, 1077.</p>

  <p class="NotaPie"><a href="#_FtntUp25_24" id="_FtntDown25_24">[25]</a> Queste ultime righe del paragrafo sono presentate nella versione di Rufino come breve digressione: <i>Qui, facendo una digressione, ritengo opportuno chiedere a quanti, ecc</i>., la cui fine è rilevata all’inizio del § 4: <i>Ma, come avevamo cominciato a dire, ecc</i>. Nulla di tutto ciò è nel testo della <i>Philocalia</i>. D’altra parte il passo presenta effettivamente il carattere di breve digressione, e Origene è uso richiamare l’attenzione quando introduce nel testo qualche <i>excursus</i>: I, 4, 2; II, 9, 1 e nota. La breve digressione è diretta contro gli Gnostici che svalutavano significato e valore del VT, rispetto al NT ed alla loro letteratura esoterica (cfr. <i>infra)</i>. In polemica con loro Origene afferma che presso gli Ebrei i dottori della legge possedevano la chiave per interpretare le scritture, anche se in effetto non se ne sono saputi servire, attirandosi il rimprovero di Cristo. Ma poco prima egli aveva affermato che solo chi possiede il senso di Cristo può penetrare il significato spirituale della scrittura. Ricadiamo in quello stato di incertezza nella valutazione del VT già più volte rilevato (II, 7, 2; III, 3, 1; IV, 1, 6). Si tenga comunque presente che Origene ammette una rivelazione parziale di Cristo anche nel VT: cfr., p. es., <i>Co. Io</i>., VI, 3 (2). Oltre i passi sopra citati cfr. <span class="Vers">Koch</span>, <i>op. cit</i>., pp. 49 segg.; <span class="Vers">Aeby</span>, <i>op. cit</i>., pp. 164 seg.</p>

  <p class="NotaPie"><a href="#_FtntUp26_24" id="_FtntDown26_24">[26]</a> Si allude forse non tanto ai libri del NT, quanto ai numerosi apocrifi che gli Gnostici avevano scritto per cercare di avallare con l’autorità degli apostoli le loro dottrine e le loro tradizioni segrete. In Rufino invece il riferimento è ai libri in possesso dei dottori della legge: <i>presso costoro che avevano in mano i libri della legge e dei profeti</i>: si <i>tratta</i> sicuramente di una svista.</p>

  <p class="NotaPie"><a href="#_FtntUp27_24" id="_FtntDown27_24">[27]</a> Cfr. la stessa citazione per suffragare la triplice distinzione di senso nella scrittura a <i>Ho. Num</i>., 9, 7. Invece a <i>Ho. Gen</i>., 2, 6 essa è appoggiata su <i>Gen</i>., <i>6,</i> 15. Cfr. ancora <i>Ho. Lev</i>., 5, 1 (= <i>Fmg. in Lev</i>., PG XII, 421); <i>Ser. in Mat</i>., 27. In quasi tutti questi passi, come qui, la distinzione del triplice senso deila scrittura è collegato con la tricotomia spirito – anima -carne e altrettanto dicasi della distinzione fra <i>simpliciores progredientes</i> e <i>perfecti</i>. Cfr. <i>Co. Io</i>., 1, 6 (8); <i>Ser. Mat</i>., 61. Per antecedenti del rapporto corpo umano-scrittura cfr. <span class="Vers">Phil</span>., <i>Migr</i>., 93; <i>Vii. Coni</i>., 78; <span class="Vers">Clem</span>., <i>Str</i>., VI, 15, 132. Per l’interpretazione spirituale della scrittura considerata come conoscenza perfetta (= gnosi) cfr. <span class="Vers">Ps</span>. <span class="Vers">Barn</span>., 6, 9; <span class="Vers">Clem</span>., <i>Str</i>., II, 12, 54; III, 12, 83; VI, 15, 131, ecc.</p>

  <p class="NotaPie"><a href="#_FtntUp28_24" id="_FtntDown28_24">[28]</a> Volentieri Origene riferisce questa espressione paolina al senso spirituale celato sotto la lettera del VT: <i>Co. Io</i>., VI, 44 (26); <i>Ho. Gen</i>., 12, 5; <i>Ho. Num</i>., 1, 1; <i>Ho. Ios</i>., 9, 8; 18, 2. Per interpretazione più aderente al pensiero di Paolo (opposizione fra spirito e carne) cfr. <i>Co. Rom</i>., VI, 9; <i>Frag. in Rom</i>., 41; JTS, 14, 15.</p>

  <p class="NotaPie"><a href="#_FtntUp29_22" id="_FtntDown29_22">[29]</a> Il riecheggiamento paolino non sta tanto ad indicare che la legge mosaica prefigurava la legge spirituale che sarebbe entrata in vigore con la venuta di Cristo (cfr. I, 1, 5; III, 5, 1), ma in senso più lato indica che tutta la scrittura, anche il NT, è figura delle realtà escatologiche che saranno pienamente comprese e godute dai beati nella vita futura: cfr. III, 6, 8 e nota; <i>Ho. Lev</i>., 5, 1, dove, in contrasto solo apparente con questo passo dei <i>Princìpi,</i> Origene dice che il corpo della scrittura (= interpretazione letterale) è per coloro che ci hanno preceduto, cioè gli Ebrei (= cristiani <i>simpliciores),</i> l’anima (= interpretazione morale) per noi (= <i>progredientes,</i> in quanto la perfezione può esser conseguita solo nell’altra vita), lo spirito per coloro che erediteranno la vita eterna nell’eone futuro (= <i>perfecti):</i> cfr. <i>Ho. Ios</i>., <i>6,</i> 1. Per cenni filoniani sulla distinzione dei fedeli in tre categorie cfr. <i>Mut</i>., 19; <i>Agr</i>., 157; <i>Leg. All</i>., III, 249. Essa compare anche altre volte in Origene: cfr. <i>Ho. Lev</i>., 1, 4; <i>Co. Mat</i>., XII, 20. A <i>Ho. Ios</i>., 9, 9 la distinzione è in quattro categorie. Il valore di queste classificazioni non deve essere sopravvalutato, in quanto si tratta spesso di adattamento a particolari contesti: la distinzione fondamentale resta sempre quella fra semplici e perfetti (cfr. IV, 1, 7 e nota, e, in riferimento a <i>I Cor</i>., 2, 6: <i>Co. Io</i>., VI, 51 [32]; XIII, 37; XIX, 9 [2]; <i>Co. Mat</i>., XII, 32. Per la connessione con le diverse qualità di cibo spirituale cfr. II, 11, 2 e nota). Si tenga però presente che il concetto di perfetto è di per sé ambiguo, in quanto la vera perfezione si raggiungerà soltanto nella vita futura (cfr. <i>supra</i>), e che nell’àmbito della bipartizione il progredire della conoscenza in relazione all’approfondimento della scrittura stabilisce grande diversità di livelli intermedi: cfr. IV, 4, 10; <i>Co. Mat</i>., XII, 15; <i>Ho. Ez</i>., 14, 2; <i>Co. Io</i>., VI, 43 (26).</p>

  <p class="NotaPie"><a href="#_FtntUp30_22" id="_FtntDown30_22">[30]</a> Cfr. I, 3 e nota. Sull’ampio uso che Origene ha fatto di questo libro cfr. <span class="Vers">Daniélou</span>, <i>Message,</i> pp. 455 seg.; Hanson, <i>op. cit</i>., pp. 199 seg.</p>

  <p class="NotaPie"><a href="#_FtntUp31_21" id="_FtntDown31_21">[31]</a> Non sempre Origene nella esegesi della scrittura applica i criteri qui esposti, ricercando sistematicamente tre sensi per ogni passo esaminato: spesso egli si limita a duplice interpretazione, letterale ed allegorica. Anche il rapporto preciso fra interpretazione morale (= anima) e mistica o spirituale (= spirito) non è sempre molto chiaro; e gli studiosi moderni, nello sforzo di penetrarne meglio il significato, corrono il rischio di aumentare la confusione. Si tenga comunque presente quanto abbiamo osservato sopra in merito alla distinzione di vari ordini fra i cristiani: anche in merito alla scrittura è fondamentale la distinzione fra un senso letterale e un senso spirituale (che si può variamente atteggiare in forma morale, tipologica, escatologica), in rapporto con la fondamentale distinzione fra <i>simpliciores</i> e <i>perfecti</i>. cfr. <span class="Vers">Daniélou</span>, <i>Origène</i>, pp. 139 segg.; Message, pp. 248 segg.; <span class="Vers">De Lubac</span>, <i>Histoire et Esprit</i>, Paris, 1950, pp. 139 segg.; <span class="Vers">Gögler</span>, <i>Zur Theologie des biblischen Wortes bei Origenes</i>, Dusseldorf, 1963, pp. 299 segg. Sulla rivelazione con la parola e non con lo scritto cfr. p. 500, nota 23.</p>

  <p class="NotaPie"><a href="#_FtntUp32_21" id="_FtntDown32_21">[32]</a> Si tenga presente che Origene per senso corporeo, letterale intende il senso proprio, immediato della parola, si che egli comprende come interpretazione spirituale anche soltanto quella che si dà di passi espressi in linguaggio figurato e là dove il significato allegorico era già nell’intenzione dello scrittore sacro: si pensi alle parabole evangeliche. In questo senso la sua affermazione che la scrittura ha sempre un significato spirituale e non sempre quello letterale non deve scandalizzare troppo. Ma è fuor di dubbio che Origene ha abusato nell’applicazione di questo principio: cfr. § 9. Per concetti analoghi in Filone e Clemente cfr. <span class="Vers">Phil</span>., <i>Abr</i>., 119; <span class="Vers">Clem</span>., <i>Paed</i>., I, 6, 47.</p>

  <p class="NotaPie"><a href="#_FtntUp33_19" id="_FtntDown33_19">[33]</a> A <i>Ho. Gen</i>., 2, 6 Origene formula lo stesso concetto, fondandolo sul particolare che l’arca di Noè era a due e a tre piani (<i>Gen</i>., 6, 16).</p>

  <p class="NotaPie"><a href="#_FtntUp34_18" id="_FtntDown34_18">[34]</a> Gr. atviaaopsvou: questo termine è adoperato usualmente ad indicare qualche interpretazione allegorica: cfr., p. es., <i>Co. Io</i>., II, 5 (4); VI, 30 (15); X, 28 (18). <i>Co. Mat</i>., X, 12; <span class="Vers">Crouzel</span>, <i>Connaissance</i>, pp. 228 seg.</p>

  <p class="NotaPie"><a href="#_FtntUp35_18" id="_FtntDown35_18">[35]</a> Origene predilige questa espressione paolina che rileva la superiorità del cristiano rispetto al giudeo come superiorità dello spirito rispetto alla lettera: cfr. <i>Co. Io</i>., I, 1; I, 35, (40); XIII, 17; <i>C. Cels</i>., VII, 22. Esser Giudeo non significa appartenere materialmente ad un dato popolo, ma aver abbracciato un proposito, un modo di vita: <i>Co. Rom</i>., VI, 5; <span class="Vers">Schérer</span>, pp. 206 segg.</p>

  <p class="NotaPie"><a href="#_FtntUp36_18" id="_FtntDown36_18">[36]</a> Ciò risultava da calcoli numerici di carattere pitagorico: cfr. <span class="Vers">Phil</span>. <i>Leg. All</i>., I, 3. 15. Ma sotto profilo specificamente biblico la valutazione del sei (= sei giorni della creazione) scadeva di fronte a quella del sette (= giorno del riposo), in quanto il sei veniva ad indicare il mondo (= peccato): cfr. <span class="Vers">Clem</span>., <i>Str</i>., V, 14, 93; <span class="Vers">Orig</span>., <i>Co. Mat</i>., XIV, 5; <i>Ho. Ios</i>., 10, 3; <i>Ho. Iud</i>., 4, 2. La stessa oscillazione è negli Gnostici: valutazione negativa, in quanto sei è simbolo del mondo materiale: <span class="Vers">Her</span>., <i>frag</i>., 16; 18; valutazione positiva per calcoli numerici: <span class="Vers">Iren</span>., <i>Adv</i>., <i>Haer</i>., I, 14, 4 (Marco il mago: sei è il numero delle lettere che compongono il nome Ἰησοῦς.</p>

  <p class="NotaPie"><a href="#_FtntUp37_18" id="_FtntDown37_18">[37]</a> Cfr. § 8 e lo stesso concetto in <span class="Vers">Phil</span>., <i>Conf</i>., 190; <i>Migr</i>., 89-90.</p>

  <p class="NotaPie"><a href="#_FtntUp38_16" id="_FtntDown38_16">[38]</a> Cfr. anche <i>Ser. Mat</i>., 9; <i>C. Cels</i>., III, 37; IV, 9; V, 16. Solitamente Origene biasima questo comportamento negligente, che trascura di approfondire il senso della scrittura: cfr. <i>supra</i> e <i>Ser. Mat</i>., 66; <i>Frag. in I Cor</i>., 1; JTS, 9, 232.</p>

  <p class="NotaPie"><a href="#_FtntUp39_16" id="_FtntDown39_16">[39]</a> Cfr. anche <i>C. Cels</i>., IV, 49. L’interpretazione allegorica di <i>Deut</i>., 25, 4 era in uso già fra i Giudei (<span class="Vers">Heinemann</span>, <i>Altjüdische Allegoristik, </i>Breslau, 1936, pp. 40 seg.) da cui dipende Paolo. Qui l’interpretazione <i>animale</i> (= morale) della scrittura si configura, rispetto a quella spirituale, come tendente a ricavare dal testo sacro precetti di carattere pratico, non verità di carattere speculativo.</p>

  <p class="NotaPie"><a href="#_FtntUp40_15" id="_FtntDown40_15">[40]</a> In riferimento al senso spirituale della scrittura torna la terminologia prediletta da Origene (qfr. I, 1, 4; III, 5, 1 e note), di cui si rileva legittimamente il fondamento paolino.</p>

  <p class="NotaPie"><a href="#_FtntUp41_13" id="_FtntDown41_13">[41]</a> Cfr. IV, 2, 2.</p>

  <p class="NotaPie"><a href="#_FtntUp42_13" id="_FtntDown42_13">[42]</a> Gr. ἀλλεγορίας. Con questa parola Origene indica il senso spirituale celato dietro la lettera del testo, la verità della scrittura: cfr. <i>Co. Io</i>., VI, 4 (2): XIII, 17, 22.</p>

  <p class="NotaPie"><a href="#_FtntUp43_13" id="_FtntDown43_13">[43]</a> Cfr. la stessa citazione del passo paolino in contesto molto simile, con riferimento all’ombra della legge, a <i>Ho. Num</i>., 11, 1. Ma a <i>Ho. Gen</i>., 6, 1 e 11, 2 Origene dà interpretazione morale (= animale) di Sara e Agar assimilandole rispettivamente alla virtù e agli studi di dialettica e di retorica, su linea filoniana: <i>Leg. All</i>., III, 244: <i>Cher</i>., 3, 6; <i>Abr</i>., 206.</p>

  <p class="NotaPie"><a href="#_FtntUp44_12" id="_FtntDown44_12">[44]</a> La sottigliezza interpretativa è in senso antignostico, tendendo a salvaguardare il valore dell’antica legge in quanto simbolo e prefigurazione della nuova: coloro che si attenevano alla lettera della legge, alla maniera ebraica, volevano (= credevano di) vivere sotto la legge; in effetto ciò non avveniva, perché vive sotto la legge soltanto chi ne penetra (= ascolta) il significato spirituale, che è quello vero.</p>

  <p class="NotaPie"><a href="#_FtntUp45_12" id="_FtntDown45_12">[45]</a> Si tratta di precisazione importante ai fini della concezione globale che Origene ha della interpretazione spirituale della scrittura: infatti l’interpretazione spirituale dei libri della legge era fondata su tradizione ormai antica (dallo Ps. Barnaba in poi) e suffragata da imponenti testimonianze neotestamentarie, soprattutto di Paolo e della Lettera agli Ebrei. Molto meno erano invece gli elementi che si potevano addurre per estendere questo tipo di interpretazione anche ai libri storici: di qui la cura nel rilevare questi scarsi puntelli.</p>

  <p class="NotaPie"><a href="#_FtntUp46_11" id="_FtntDown46_11">[46]</a> Sulla cooperazione intertrinitaria nell’ispirazione della scrittura cfr. IV, 2, 2 e nota.</p>

  <p class="NotaPie"><a href="#_FtntUp47_10" id="_FtntDown47_10">[47]</a> L’uomo è essenzialmente anima (decaduta); il corpo ha soltanto funzione accessoria: <i>Ho. Iud</i>., <i>6,</i> 5; <i>C. Cels</i>., VII, 38; <i>De Pr</i>., II, 6, 4. Da tutto il contesto si ricava che per Origene scopo essenziale della rivelazione contenuta nella scrittura era quello di ragguagliare gli uomini sulla loro natura (= spiriti decaduti) e sul loro destino. Ma dato che l’uomo non può progredire verso la perfezione senza adeguata conoscenza di Dio, la scrittura comunica questa conoscenza e conseguentemente quella delle creature razionali in quel che di affine hanno con la divinità.</p>

  <p class="NotaPie"><a href="#_FtntUp48_7" id="_FtntDown48_7">[48]</a> <i>Tali... calpestarli ma:</i> difficilmente considereremo interpolazione di Rufino questo passo che manca nella <i>Philocalia,</i> data l’origenianità dei concetti che vi vengono espressi e la buona connessione col contesto. L’opportunità di non rivelare i segreti della conoscenza divina a chi non è degno (—in grado) di conoscerli è motivo costante in Origene, dove s i accompagna con la citazione di <i>Mt</i>., 7, 6, riecheggiato anche qui: cfr. III, 1, 17 e nota. Per preciso riscontro dementino cfr. <i>Str</i>., VI, 15, 124-6, e anche I, 1, 13.</p>

  <p class="NotaPie"><a href="#_FtntUp49_7" id="_FtntDown49_7">[49]</a> <i>del senso delle parole:</i> gr. τοῦ νοῦ τῶν λέξεων, cioè del significato più profondo celato sotto la lettera del testo. Per espressioni variamente atteggiate di questo significato cfr. IV, 2, 8; <i>Co. Io</i>., I, 31 (34); II, 16 (10); XIII, 54 (53), 55 (54); XXXII, 21 (14)</p>

  <p class="NotaPie"><a href="#_FtntUp50_6" id="_FtntDown50_6">[50]</a> Gr. δογμάτων, qui adoperato nel senso di insegnamento di carattere esoterico (come nel <i>Frag. in Tit</i>., PG XIV, 1306), in riferimento al disegno della provvidenza divina in merito alle creature razionali e alla loro reintegrazione nella originaria condizione.</p>

  <p class="NotaPie"><a href="#_FtntUp51_6" id="_FtntDown51_6">[51]</a> Le dottrine elencate da Origene non facevano parte della tradizione comune (<i>regula fidei),</i> ma ne costituiscono l’approfondimento personale, secondo i princìpi enunciati a I, <i>praef</i>., 3. Si tratta perciò di insegnamento di carattere superiore, <i>gnostico,</i> contro cui aveva già messo in guardia Ireneo: <i>Adv. Haer</i>., II, 28, 6. 7. Per enumerazioni di insegnamenti (= misteri) più o meno di questo genere cfr. <i>C. Cels</i>., I, 67; III, 40; <i>Ho. Ier</i>., 5, 13; <i>Ser. Mat</i>., 33.</p>

  <p class="NotaPie"><a href="#_FtntUp52_6" id="_FtntDown52_6">[52]</a> La questione sulle cause dell’incarnazione del logos era disputata già nel II secolo: cfr. <i>C. Cels</i>., IV, 2 (questione posta da Celso); <span class="Vers">Iren</span>., <i>Adv. Haer</i>., I, 10, 3; II, 14, 7.</p>

  <p class="NotaPie"><a href="#_FtntUp53_6" id="_FtntDown53_6">[53]</a> <i>affini; </i>gr. συγγενῶν; Rufino omette. Cfr. I, 1, 7 e nota. La successiva distinzione di queste creature razionali (λογικοί) in due categorie, quelle θειοτέρον e quelle ἐκπεπτωκότων τῆς μακαριότητος, fa pensare che soltanto le seconde fossero decadute dalla primitiva dignità, e non tutte quante, secondo quanto comunemente affermano gli studiosi: cfr. <i>Introduzione,</i> pp. 60 segg.; I, 6, 2; II, 9, 2. 6. Nelle linee successive Origene accenna ai problemi connessi con la dottrina della preesistenza delle anime, da lui già discussi ripetutamente.</p>

  <p class="NotaPie"><a href="#_FtntUp54_6" id="_FtntDown54_6">[54]</a> Dopo aver esposto le verità che la sacra scrittura rivela all’uomo, Origene spiega perché tali verità non sono enunciate in forma immediata, bensì vengono proposte sotto il velo del senso letterale: si tratta di verità che non tutti i cristiani possono apprendere impunemente, perché spesso troppo superiori alle loro capacità di apprendimento. Alla luce di quanto sopra è stato detto in merito alle varie categorie di fedeli e all’opportunità di non mettere i misteri divini a contatto di persone non degne né mature per apprenderli (cfr. III, 1, 17 e nota), si chiarisce il carattere esistenziale del rapporto che, secondo Origene, si istituisce fra la sacra scrittura e il cristiano: rapporto non statico e univoco, come di un contenuto dato, impersonalmente e indistintamente comunicato a tutti i fedeli; bensì personale e dinamico, nel senso che il testo sacro disvela sempre nuovi e più profondi misteri in rapporto col sempre più approfondito livello di conoscenza che il cristiano consegue con continua e appassionata applicazione.</p>

  <p class="NotaPie"><a href="#_FtntUp55_6" id="_FtntDown55_6">[55]</a> Questa precisazione si collega con quanto è stato chiarito alla fine del § 6. I primi capitoli della Genesi, cui si fa riferimento qui sopra, già da molto tempo erano oggetto di più o meno arbitrarie interpretazioni allegoriche, non solo in ambiente cristiano e gnostico ma anche pagano: si pensi agli scritti ermetici. Perciò l’affermazione di Origene sul loro contenuto nascosto sotto la lettera non incontrava obiezione di sorta. Invece gli scritti storici non godevano dello stesso trattamento preferenziale: perciò Origene vi insiste in maniera specifica, mettendoli sullo stesso piano della Genesi.</p>

  <p class="NotaPie"><a href="#_FtntUp56_6" id="_FtntDown56_6">[56]</a> L’interpretazione allegorica dei fatti storici del VT in definitiva non doveva apparire procedimento troppo fuor dell’ordinario ad un intelletto di formazione ellenizzata, aduso all’interpretazione allegorica dei miti pagani. In questo senso riusciva più impegnativa l’interpretazione spirituale della legge mosaica, che già nel senso letterale si presentava come complesso omogeneo e valido di prescrizioni morali e rituali, si che risultava più arduo trasferirla su un piano di osservanza spirituale.</p>

  <p class="NotaPie"><a href="#_FtntUp57_6" id="_FtntDown57_6">[57]</a> Il senso letterale e il senso spirituale di un dato passo della scrittura non sono sovrapposti arbitrariamente e a caso, ma esiste fra loro una connessione, un rapporto che può profilarsi in vario modo (cfr. <i>infra) </i>ma che comunque fa sì che proprio dal senso letterale del passo occorra prendere le mosse per ricavarne il significato spirituale. Di solito Origene cerca di suffragare questo trapasso con l’autorità di altri passi della scrittura in qualche modo connessi con quello preso in esame: cfr. quanto osservo a « Vetera Christianorum », 1966, pp. 121 seg. Per la corrispondenza fra senso letterale e spirituale cfr. <i>Co. Io</i>., X, 18 (13).</p>

  <p class="NotaPie"><a href="#_FtntUp58_5" id="_FtntDown58_5">[58]</a> Essa (= logos) è all’opera nella scrittura e ne ispira gli agiografi per mezzo delio Spirito santo: in questo senso pregnante bisogna intendere l’appellativo di saggio che più volte Origene dà all’agiografo: <i>C. Cels</i>., III, 45: VI, 7; VI, 49; VII, 50; <i>Co. Io</i>., X, 13 (11).</p>

  <p class="NotaPie"><a href="#_FtntUp59_5" id="_FtntDown59_5">[59]</a> Gr. ἔνδυμα. Per questa e altre immagini del genere per indicare il senso letterale cfr.III, 5, 1 e nota; <i>Co. Mat</i>., XII, 38; <i>Ho. Num</i>., 26, 3. Per il valore della lettera del testo sacro cfr. <i>Ser. Mat</i>., 50; <i>C. Cels</i>., IV, 47; <i>Ho. Num</i>., 20, 1; 22, 2; <i>Ho. Lev</i>., 3, 2; <i>Ho. Iud</i>., 5, 2; <i>Ho. XXXVI Ps</i>., 3, 6</p>

  <p class="NotaPie"><a href="#_FtntUp60_5" id="_FtntDown60_5">[60]</a> Origene espone uno dei criteri più discutibili della sua dottrina esegetica: espressioni del testo sacro che nel senso letterale presentino alcunché di inverosimile o incompatibile con la dignità della scrittura divina sono state inserite nel testo col preciso scopo di richiamare l'attenzione del lettore e dell’interprete e spingerlo a ricercare il senso spirituale che sottosta alla lettera. Questo concetto è di derivazione ellenistica ed era stato applicato nell’interpretazione allegorica dei miti pagani in cui spesso la divinità è rappresentata in atteggiamenti sconvenienti: cfr. <span class="Vers">Pepin</span>, in <i>Studia Patristica,</i> I, pp. 393 segg. (TU LXIII). Di qui l’aveva ripreso Filone, applicandolo all’interpretazione del VT: <i>Deter</i>., 13 (cfr. <span class="Vers">Wolfson</span>, <i>Philo,</i> Cambridge Mass., 1948, I, pp. 123 segg.). Forse per influsso della interpretazione rabbinica, cosi attenta ad ogni minima sfumatura del testo, questo criterio già prima di Origene era stato applicato con fin troppo minuzioso apprezzamento del senso letterale del testo, inteso nel suo aspetto più rigido (= senso primo e immediato dei vari termini) per ricavarne l’allegoria: cfr., p. es., <span class="Vers">Heracl</span>., <i>frag</i>., 18; <span class="Vers">Clem</span>., <i>Paed</i>., I, 6, 47; <i>Str</i>., VII, 16, 96. In questa forma esasperata lo accoglie Origene, facendone caposaldo dell’interpretazione allegorica, fino al punto di ridurre talvolta all’assurdo il senso letterale interpretato troppo <i>letteralmente</i> per farne scaturire il senso spirituale: per l’esemplificazione cfr. <span class="Vers">De Lubac</span>, <i>op</i>. <i>cit</i>., pp. 99 segg.</p>

  <p class="NotaPie"><a href="#_FtntUp61_5" id="_FtntDown61_5">[61]</a> Rufino ha inteso ἱστορία non nel senso di fatti storici ma nel senso di senso letterale delle prescrizioni legali e perciò ha riferito solo alla legge ciò che Origene dice sia della legge sia dei racconti storici del VT, qui e più sotto.</p>

  <p class="NotaPie"><a href="#_FtntUp62_4" id="_FtntDown62_4">[62]</a> La parafrasi rufiniana, senza aggiungere alcunché di nuovo, è qui molto libera: <i>per angusti callis ingressum</i> ha fatto pensare a riecheggiamento di <span class="Vers">Verg</span>., <i>Aen</i>., IV, 405.</p>

  <p class="NotaPie"><a href="#_FtntUp63_4" id="_FtntDown63_4">[63]</a> Cfr. la fine del § 8 in nota e IV, 3, 4 seg. Si insiste ancora sul valore primario del senso spirituale.</p>

  <p class="NotaPie"><a href="#_FtntUp64_4" id="_FtntDown64_4">[64]</a> Si enunciano due criteri per il passaggio dal senso letterale a quello spirituale: 1) fondarsi sull’analogia che collega i due sensi; 2) se questa non esiste, rilevare quanto d’inaccettabile c’è nel senso letterale per passare all’allegoria.</p>

  <p class="NotaPie"><a href="#_FtntUp65_3" id="_FtntDown65_3">[65]</a> Per questo atteggiamento nei confronti della legge cfr. <span class="Vers">Ptol</span>., <i>Ep. ad Fior</i>., 4, 5, che però giunge a conclusioni molto lontane da quelle origeniane.</p>

  <p class="NotaPie"><a href="#_FtntUp66_3" id="_FtntDown66_3">[66]</a> Gr. τὸ ἔυλογον, che si contrappone all' ἄλογον di IV, 3, 3; cfr. anche <i>Ho. Ier</i>., 12, 1. Sulla preminenza del senso spirituale su quello letterale cfr. anche <i>Co. Io</i>., X, 5 (4).</p>

  <div class="fixedButton">
    <a href="#start_29"><img src="../Images/Flecha.png" width="50%"/></a>
  </div>

  <a id="section_30"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_46">3&#160;<a href="#_FtntDown1_30" id="_FtntUp1_30">[1]</a>. QUAL È NELLA SACRA SCRITTURA<br/>IL SIGNIFICATO DEI PASSI OSCURI E DI CIÒ CHE<br/>IN ALCUNI PUNTI, SECONDO IL SENSO LETTERALE,<br/>È IMPOSSIBILE O IRRAZIONALE&#160;<a href="#_FtntDown2_30" id="_FtntUp2_30">[2]</a></h2>

  <p class="Normal">1. 〈Per&#160;<a href="#_FtntDown3_30" id="_FtntUp3_30">[3]</a> confermare coi fatti ciò che diciamo, esaminiamo proprio alcuni passi della Scrittura〉. Quale&#160;<a href="#_FtntDown4_30" id="_FtntUp4_30">[4]</a> persona assennata crederà che ci siano stati un primo secondo e terzo giorno, di sera e di mattina, senza sole luna e astri (<i>Gen</i>.,1, 5 segg.)? e il primo giorno anche senza cielo? Chi è tanto sciocco da credere che Dio a mo’ di agricoltore abbia piantato il paradiso nell’Eden verso oriente (<i>Gen</i>.,2, 8) e in questo abbia creato l’albero di vita visibile e sensibile, sì che chi ne avesse gustato il frutto con i denti corporei&#160;<a href="#_FtntDown5_30" id="_FtntUp5_30">[5]</a> avrebbe ricevuto la vita? E ancora, chi potrebbe credere che uno possa partecipare del bene e del male per aver masticato il frutto preso da questo albero (<i>Gen</i>.,2, 9)? Se la scrittura dice che Dio di sera passeggiava nel paradiso e che Adamo si nascose sotto l’albero (<i>Gen</i>.,3, 8), nessuno dubiterà che qui sono simbolicamente indicati alcuni misteri per mezzo di un fatto apparente ma che in realtà non è avvenuto. Quanto poi al racconto di Caino che si sottrae allo sguardo di Dio (<i>Gen</i>.,4, 16), quelli che lo esaminano attentamente pensano che esso debba spingere chi lo legge a cercare che cosa significhi il volto di Dio&#160;<a href="#_FtntDown6_30" id="_FtntUp6_30">[6]</a> e il sottrarsi ad esso. E che dire di più, dato che ognuno che non sia ottuso può addurre innumerevoli fatti di questo genere, descritti come avvenuti ma che non sono avvenuti secondo il senso letterale? Anche i vangeli son pieni di espressioni di questo genere&#160;<a href="#_FtntDown7_30" id="_FtntUp7_30">[7]</a>. Il diavolo conduce Gesù su un alto monte per mostrargli di lì i regni di tutto il mondo e la loro gloria (<i>Mt</i>.,4, 8): ma quale lettore attento non biasimerà quelli che credono che con l’occhio della carne, che ha bisogno di una certa altezza per poter osservare ciò che gli sta in basso, si possano vedere i regni dei Persiani degli Sciti degli Indiani e dei Parti, e il modo con cui i re sono glorificati dai sudditi? Chi considererà attentamente potrà osservare nei vangeli mille altri passi simili a questi, poiché sono intrecciati insieme con fatti avvenuti secondo il senso letterale altri che non sono avvenuti&#160;<a href="#_FtntDown8_30" id="_FtntUp8_30">[8]</a>.</p>

  <p class="Normal">2. Se poi veniamo&#160;<a href="#_FtntDown9_29" id="_FtntUp9_29">[9]</a> alla legislazione di Mosè, molte leggi, osservate in sé stesse, mostrano cose irrazionali, altre irrealizzabili. Fra le prime ci sono le leggi che vietano di mangiare grifoni (<i>Lev</i>.,11, 13), là dove nessuno, anche se oppresso per l’indigenza dalla fame più grande, arriva a questo animale. E si comanda di sterminare dalla loro stirpe i bambini di otto giorni non circoncisi, là dove, se bisognava fare su questo argomento una legge da osservare alla lettera, si sarebbe dovuto comandare di uccidere i padri dei bambini o coloro presso i quali questi venivano allevati. Invece dice la scrittura: <i>Ogni maschio incirconciso, che non sarà circonciso entro l’ottavo giorno, sarà sterminato dalla sua stirpe</i> (<i>Gen</i>.,17, 14). Se volete vedere prescritte dalla legge cose irrealizzabili, consideriamo che l’ircocervo&#160;<a href="#_FtntDown10_29" id="_FtntUp10_29">[10]</a> è uno degli animali che non possono esistere: eppure Mosè prescrive che sia offerto come animale puro (<i>Deut</i>., 14, 5). Non si sa che mai il grifone sia caduto in potere dell’uomo: eppure il legislatore vieta di mangiarlo (<i>Lev</i>.,11, 13). E la ben nota prescrizione riguardante il sabato: Siederete ognuno nella sua casa; nessuno di voi si allontani dal suo posto il settimo giorno (<i>Ex</i>.,16, 29) a chi la consideri attentamente risulta impossibile da osservare secondo la lettera, perché nessun essere vivente può rimaner seduto per tutto il giorno senza mai muoversi dal suo posto. Per questo i Giudei&#160;<a href="#_FtntDown11_29" id="_FtntUp11_29">[11]</a> e quanti credono che le scritture non dichiarino alcunché più del senso letterale non considerano affatto alcune prescrizioni legali, come quelle sull’ircocervo il grifone e l’avvoltoio; riguardo ad altre dicono chiacchiere, inventando ragioni e mettendo avanti tradizioni&#160;<a href="#_FtntDown12_29" id="_FtntUp12_29">[12]</a> insulse, come quando in merito al sabato dicono&#160;<a href="#_FtntDown13_28" id="_FtntUp13_28">[13]</a> che per ciascuno il luogo da cui non si può muovere è di duemila braccia (<i>Num</i>.,35, 5). Altri poi, fra i quali è Dositeo il Samaritano&#160;<a href="#_FtntDown14_28" id="_FtntUp14_28">[14]</a>, rifiutano questa interpretazione e ritengono che uno debba rimanere fino a sera nella posizione nella quale si trova quando sopravviene il sabato. Anche il divieto di portare pesi di sabato è irrealizzabile (<i>Ier</i>.,17, 21): perciò i maestri dei Giudei ne hanno discusso senza fine (<i>I Tim</i>., 1, 4), dicendo che si deve considerare peso un certo tipo di calzare, ma non un altro: si considera peso il sandalo con i chiodi, ma non il sandalo senza chiodi; è peso ciò che si porta su una spalla sola, ma non ciò che si porta su ambedue le spalle.</p>

  <p class="Normal">3. Se passiamo anche al vangelo per cercare punti di questo genere, che cosa c’è di più irrazionale di dire: <i>Non salutate alcuno per via</i>&#160;<a href="#_FtntDown15_28" id="_FtntUp15_28">[15]</a> (<i>Lc</i>.,10, 4), che i semplici ritengono ordinato dal salvatore agli apostoli? 〈E come&#160;<a href="#_FtntDown16_27" id="_FtntUp16_27">[16]</a> sarà possibile, soprattutto nei luoghi freddissimi per gelida brina, osservare il precetto secondo cui nessuno deve avere due tuniche né calzature (<i>Mt</i>.,10, 10)?〉 Non convince affatto neppure il passo che parla della percossa sulla guancia destra (<i>Mt</i>.,5, 39): infatti ognuno che percuote, a meno che non abbia qualche difetto di natura, percuote con la mano destra la guancia sinistra. È anche irragionevole cavarsi fuori, secondo il vangelo, l’occhio destro&#160;<a href="#_FtntDown17_26" id="_FtntUp17_26">[17]</a> che è stato occasione di peccato (<i>Mt</i>.,5, 29): infatti, anche se vorremo ammettere che uno possa essere indotto in peccato dalla vista, perché la colpa è attribuita all’occhio destro se tutti e due guardano? E quale persona, che si sia convinta di peccato per aver guardato una donna con desiderio (<i>Mt</i>.,5, 28), può attribuire a ragione la colpa al solo occhio destro e se lo cava? L’apostolo prescrive: <i>Un circonciso è stato chiamato? Non simuli l’incirconcisione</i> (<i>I Cor</i>., 7, 18). Per prima cosa chiunque potrà accorgersi che questa prescrizione che fa l’apostolo non è connessa&#160;<a href="#_FtntDown18_26" id="_FtntUp18_26">[18]</a> con il contesto: come infatti non apparirà introdotta senza ragione, dal momento che egli dava prescrizioni sulle nozze e la castità? In secondo luogo, chi potrà accusare di far male colui che, se è possibile, si dà da fare per sembrare incirconciso, a causa della vergogna&#160;<a href="#_FtntDown19_26" id="_FtntUp19_26">[19]</a> che presso la gente deriva dalla circoncisione? 〈In terzo luogo, è assolutamente impossibile che ciò possa avvenire〉.</p>

  <p class="Normal">4. Tutto questo abbiamo detto per far vedere che lo scopo che si è prefìsso la potenza divina che ci ha dato le sacre scritture non è stato di presentare soltanto i fatti espressi dal senso letterale, poiché alcuni di questi non sono realmente avvenuti, quanto alla lettera del testo, e sono anche irrazionali e irrealizzabili, e perché altri significati si intrecciano con i fatti realmente accaduti e con le leggi che sono utili nella loro significazione letterale. Ma&#160;<a href="#_FtntDown20_26" id="_FtntUp20_26">[20]</a> nessuno&#160;<a href="#_FtntDown21_26" id="_FtntUp21_26">[21]</a> deve supporre che noi affermiamo in senso assoluto che nessun fatto storico è realmente accaduto, dato che qualcuno non è accaduto; o che nessuna legge deve essere osservata in senso letterale, poiché qualcuna, secondo la lettera, è irrazionale e irrealizzabile; o che: i fatti narrati sul salvatore non sono avvenuti in maniera sensibile&#160;<a href="#_FtntDown22_26" id="_FtntUp22_26">[22]</a>; o che nessuno dei suoi precetti e dei suoi comandi deve essere osservato. Noi affermiamo che il racconto letterale di alcuni fatti chiaramente ci si presenta veritiero: p. es., che Abramo è stato sepolto nella duplice grotta a Hebron&#160;<a href="#_FtntDown23_27" id="_FtntUp23_26">[23]</a>, e così Isacco e Giacobbe, e una sola moglie di ciascuno di loro (<i>Gen</i>.,23, 2. 9. 19; 25, 9 seg.; 49, 29 segg.; 50, 13); che Sichem è stata data in appannaggio a Giuseppe (<i>Gen</i>.,48, 22); che Gerusalemme è la capitale della Giudea e in essa è stato costruito da Salomone il tempio di Dio; e mille altre notizie. Infatti sono molto più numerosi i fatti che si sono realizzati secondo il senso letterale di quelli connessi insieme che hanno soltanto significato spirituale. Chi potrebbe negare che il comandamento che dice&#160;<a href="#_FtntDown24_25" id="_FtntUp24_25">[24]</a>: <i>Onora il padre e la madre, affinché sia bene per te</i> (<i>Ex</i>.,20, 12) è salutare e deve essere osservato al di fuori di ogni significato superiore, dato che anche l’apostolo Paolo se ne è servito riprendendolo alla lettera (<i>I Eph</i>.,6, 2 seg.)? E che dire di: <i>Non ucciderai, non fornicherai, non ruberai, non darai falsa testimonianza</i> (<i>Ex</i>.,20, 13 segg.)? E ancora: nel vangelo&#160;<a href="#_FtntDown25_25" id="_FtntUp25_25">[25]</a> sono riportati alcuni precetti, di cui non v’è da discutere se debbano essere osservati o no secondo la lettera, come quello che dice&#160;<a href="#_FtntDown26_25" id="_FtntUp26_25">[26]</a> <i>: Io vi dico: Se uno si adira con suo fratello, ecc</i>. (<i>Mt</i>.,5, 22); e: <i>Vi dico di non giurare affatto</i> (<i>Mt</i>.,5, 34); 〈e ancora: <i>Chi avrà guardato una donna con desiderio, già ha fatto adulterio con lei nel suo cuore</i> (<i>Mt</i>.,5, 28)〉. E bisogna osservare il precetto dell’apostolo: <i>Riprendete gli inquieti, incoraggiate i timorosi, sostenete i deboli, siate pazienti con tutti</i> (<i>I Thess</i>., 5, 14). Ciò però&#160;<a href="#_FtntDown27_25" id="_FtntUp27_25">[27]</a> a patto che ognuno di questi precetti, senza perdere valore nel suo significato letterale, possa per i più zelanti non escludere le profondità della sapienza di Dio (<i>Rom</i>.,11, 33).</p>

  <p class="Normal">5. Ma il lettore&#160;<a href="#_FtntDown28_25" id="_FtntUp28_25">[28]</a> attento in alcuni punti si trova in imbarazzo perché senza accurato esame non può mettere in chiaro se un fatto che sembra storico sia avvenuto secondo il senso letterale oppure no, e se il senso letterale di una data legge debba essere osservato o no. Perciò &#160;<a href="#_FtntDown29_23" id="_FtntUp29_23">[29]</a> egli attentamente, attenendosi al comando del salvatore: <i>Scrutate le scritture</i> (<i>Io</i>.,5, 39), deve accuratamente esaminare dove il senso letterale è veritiero e dove non lo è, e per quanto gli è possibile deve ricercare sulla base dei termini simili il senso di ciò che secondo la lettera è impossibile, diffuso per tutta la scrittura. E allorché, come risulterà evidente al lettore, non è possibile la connessione delle varie parti secondo il senso letterale e invece non solo è possibile ma è anche reale la connessione secondo il senso suddetto, bisogna cercar di comprendere questo nella sua interezza, connettendo accortamente il significato di ciò che è impossibile secondo la lettera con i fatti che non solo non sono impossibili ma sono veritieri secondo la lettera, interpretati allegoricamente insieme con quelli che secondo la lettera non si sono verificati. Infatti riguardo a tutta la scrittura divina ci troviamo nella condizione che essa nella sua totalità ha significato spirituale ma non tutta ha significato letterale, poiché in più punti si dimostra che il senso letterale è impossibile. Perciò il lettore prudente deve prestare grande attenzione alle sacre scritture in quanto scritti divini, i cui criteri interpretativi mi sembrano tali.</p>

  <p class="Normal">6. Le scritture&#160;<a href="#_FtntDown30_23" id="_FtntUp30_23">[30]</a> dichiarano che Dio si è scelto un popolo sulla terra, e questo chiamano con più nomi. Infatti questo popolo è chiamato, nella sua interezza, Israele e Giacobbe. Quando poi si divise al tempo di Geroboamo figlio di Nabat, le dieci tribù sotto di lui furono chiamate Israele; le altre due e quella levitica, governate dai discendenti di Davide, si chiamarono Giuda. Tutta la terra abitata da questo popolo, cui fu concessa da Dio, si chiama Giudea; la sua capitale è Gerusalemme, capitale di parecchie città, i cui nomi si trovano sparsi qua e là in più punti, e riuniti tutti insieme nel libro di Giosuè figlio di Nave (<i>Ios</i>.,13-21). Stando così le cose, l’apostolo per invitare la nostra intelligenza&#160;<a href="#_FtntDown31_22" id="_FtntUp31_22">[31]</a> ad elevarsi dice: <i>Osservate Israele secondo la carne</i> (<i>I Cor</i>., 10, 18), volendo intendere che c’è un altro Israele secondo lo spirito&#160;<a href="#_FtntDown32_22" id="_FtntUp32_22">[32]</a>. E altrove dice: <i>Infatti non i figli secondo la carne sono i figli di Dio</i>&#160;<a href="#_FtntDown33_20" id="_FtntUp33_20">[33]</a>, <i>né tutti i discendenti di Israele sono Israele</i> (<i>Rom</i>. 9, 8. 6). E neppure è <i>Giudeo chi lo è all’esterno né é circoncisione quella esteriore secondo la carne. Ma Giudeo è chi lo è nell’intimo e circoncisione è quella del cuore, secondo lo spirito non secondo la lettera</i> (<i>Rom</i>.,2, 28 seg.). Ma se uno è giudicato Giudeo secondo l’intimo&#160;<a href="#_FtntDown34_19" id="_FtntUp34_19">[34]</a>, dobbiamo ritenere che, come c’è una stirpe di Giudei corporei, così c’è un popolo di Giudei nell’intimo; ed è l’anima che, secondo arcani motivi&#160;<a href="#_FtntDown35_19" id="_FtntUp35_19">[35]</a>, ha questa nobiltà. Molte profezie sono state fatte su Israele e Giuda, che annunziano ciò che sarebbe loro accaduto. Ma tali preannunci fatti a costoro, in quanto sono ben miseri&#160;<a href="#_FtntDown36_19" id="_FtntUp36_19">[36]</a> per senso letterale e non presentano né altezza né dignità di promessa divina, non debbono forse essere interpretati simbolicamente? E se in forma sensibile sono fatte promesse intellegibili, non sono corporei neppure coloro cui le promesse sono indirizzate.</p>

  <p class="Normal">7. Per non perdere ancora tempo parlando di chi è Giudeo nell’intimo e di chi è Israelita nell’uomo interiore (<i>Rom</i>.,7, 22), poiché quanto abbiamo detto è sufficiente per chi non sia ottuso, torniamo all’argomento che ci siamo proposti e diciamo che Giacobbe è stato padre dei dodici patriarchi, questi dei capi del popolo&#160;<a href="#_FtntDown37_19" id="_FtntUp37_19">[37]</a>, e costoro a loro volta degli Israeliti che si sono succeduti mano a mano. Perciò gli Israeliti corporei hanno origine nei capi del popolo, questi nei patriarchi, i patriarchi in Giacobbe e nei suoi progenitori. Ma allora gli Israeliti intelligibili, di cui quelli corporei erano l’immagine&#160;<a href="#_FtntDown38_17" id="_FtntUp38_17">[38]</a>, non traggono origine dai demi? e i demi dalle tribù? e le tribù da uno che non ha origine corporea ma più alta, anche lui generato da Isacco, a sua volta figlio di Abramo, e tutti insieme discendenti di Adamo&#160;<a href="#_FtntDown39_17" id="_FtntUp39_17">[39]</a>, che l’apostolo dice essere Cristo (<i>I Cor</i>., 15, 47)? Infatti l’origine di ogni stirpe, per quanto si riferisce al Dio di tutti, risale a Cristo, che così dopo Dio Padre di tutti è padre di ogni anima, come Adamo è padre di ogni uomo. E se Eva è stata assunta da Paolo a simbolo della chiesa (<i>I Eph</i>.,5, 31 seg.), e Caino è nato da Eva e da lei hanno tratto origine tutti gli uomini a mano a mano, non c’è da meravigliarsi che essi siano figura della chiesa, dato che tutti sono nati dalla chiesa&#160;<a href="#_FtntDown40_16" id="_FtntUp40_16">[40]</a> secondo il senso superiore.</p>

  <p class="Normal">8. Se quanto abbiamo detto su Israele le sue tribù e i suoi demi fa impressione, poiché il salvatore ha detto: <i>Non sono stato mandato se non alle pecore perdute della casa d’Israele</i> (<i>Mt</i>.,15, 24), noi non interpretiamo queste parole come gli Ebioniti&#160;<a href="#_FtntDown41_14" id="_FtntUp41_14">[41]</a> poveri d’intelligenza, che da questa povertà hanno tratto nome (infatti presso gli Ebrei il povero è chiamato ebione), sì da supporre&#160;<a href="#_FtntDown42_14" id="_FtntUp42_14">[42]</a> che Gesù sia venuto principalmente per gli Israeliti secondo la carne: infatti <i>i figli della carne non sono figli di Dio</i> (<i>Rom</i>.,9, 8). 〈Ma intendiamo che c’è un genere di anime&#160;<a href="#_FtntDown43_14" id="_FtntUp43_14">[43]</a> che son chiamate Israele, secondo quanto indica anche l’interpretazione del nome: infatti Israele significa: mente che vede Dio, o uomo che vede Dio〉. Ecco che cosa insegna a sua volta l’apostolo riguardo a Gerusalemme: La Gerusalemme di lassù è libera, essa che è la madre nostra (<i>Gal</i>.,4, 26). E in un’altra lettera: <i>Ma vi siete accostati al monte Sion e alla città del Dio vivente, la Gerusalemme celeste, e alle moltitudini degli angeli in festa e alla chiesa dei primogeniti iscritti nei cieli</i> (<i>Hebr</i>., 12, 22 seg.). Se c’è Israele nella stirpe delle anime e c’è in cielo la città di Gerusalemme, ne consegue che le città d’Israele hanno per capitale la Gerusalemme celeste, e così dicasi per tutta la Giudea&#160;<a href="#_FtntDown44_13" id="_FtntUp44_13">[44]</a>. 〈Di essa&#160;<a href="#_FtntDown45_13" id="_FtntUp45_13">[45]</a> crediamo che abbiano parlato anche i profeti con racconti arcani, allorché hanno profetato della Giudea e di Gerusalemme, e le storie sacre che raccontano di questa o quella incursione contro la Giudea e Gerusalemme〉. Quanto perciò viene profetato su Gerusalemme e detto di lei, se prestiamo ascolto a Paolo come a Dio&#160;<a href="#_FtntDown46_12" id="_FtntUp46_12">[46]</a> e come a quello che ci fa ascoltare la sapienza (<i>II Cor</i>.,13, 3; <i>I Cor</i>., 2, 6), dobbiamo interpretarlo nel senso che la scrittura parla della città celeste e della regione che contiene le città della terra santa. Forse anche il salvatore, per innalzarci a quelle città, concede a quelli che hanno ben meritato nell’amministrazione del denaro il governo di dieci o cinque città&#160;<a href="#_FtntDown47_11" id="_FtntUp47_11">[47]</a> (<i>Lc</i>.,19, 17 segg.).</p>

  <p class="Normal">9. Se le profezie sulla Giudea e su Gerusalemme Israele Giuda e Giacobbe, interpretate da noi non secondo la carne, suggeriscono questi misteri, consegue che anche le profezie sull’Egitto&#160;<a href="#_FtntDown48_8" id="_FtntUp48_8">[48]</a> e gli Egiziani, su Babilonia e i Babilonesi, su Tiro e i Tirii, su Sidone e i Sidonii, e sugli altri popoli non si riferiscono soltanto agli Egiziani Babilonesi Tirii e Sidonii corporei. Infatti&#160;<a href="#_FtntDown49_8" id="_FtntUp49_8">[49]</a> se ci sono Israeliti intelligibili, ci debbono essere anche Egiziani e Babilonesi intelligibili. Infatti ciò che è detto in Ezechiele sul Faraone re degli Egiziani (<i>Ez</i>.,29 segg.), non si adatta ad esser detto di uomo che ha comandato o che comanderà sull’Egitto, come risulta chiaro a chi legga attentamente. Analogamente ciò che è detto sul principe di Tiro (<i>Ez</i>.,26 segg.) non può essere inteso di uomo che comanderà su Tiro. E tutto ciò che in più punti è detto di Nabuchodonosor, soprattutto in Isaia, come può essere riferito a quest’uomo? Infatti l’uomo Nabuchodonosor non è caduto dal cielo né era Lucifero né sorgeva al mattino sulla terra (<i>Is</i>.,14, 12). E ciò che dice Ezechiele sull’Egitto, che sarebbe stato reso deserto per quarant’anni sì da non trovarvi traccia d’uomo, e che un tempo sarebbe stato devastato dalla guerra a punto tale che su tutta la terra il sangue sarebbe arrivato fino alle ginocchia (<i>Ez</i>.,29, 11 seg.; 30, 10 segg.; 32, 5 segg.), tutto ciò nessuna persona assennata riferirà all’Egitto che è situato vicino agli Etiopi i cui corpi sono anneriti dal sole.</p>

  <p class="Normal">〈Ma forse&#160;<a href="#_FtntDown50_7" id="_FtntUp50_7">[50]</a> si potrà intendere in maniera più appropriata che, come c’è una Gerusalemme e una Giudea nei cieli e una gente che lì abita e che è chiamata Israele, così è possibile che vicino a questi ci siano luoghi chiamati Egitto Babilonia Tiro Sidone, e i prìncipi di quei luoghi e le anime che lì abitano son chiamati Egizi Babilonesi Tirii Sidonii. Alcuni di quelli&#160;<a href="#_FtntDown51_7" id="_FtntUp51_7">[51]</a>, in relazione alla condotta lì tenuta, son condotti in prigionia, per cui si dice che son discesi dai luoghi migliori e più elevati della Giudea in Babilonia o in Egitto, o sono stati dispersi fra altre genti〉.</p>

  <p class="Normal">10. Forse&#160;<a href="#_FtntDown52_7" id="_FtntUp52_7">[52]</a> come quelli che qui muoiono secondo la morte comune a tutti, in relazione al modo con cui si sono comportati, se sono giudicati degni di quello che chiamano Ade, sono assegnati a posti diversi secondo l’analogia dei peccati&#160;<a href="#_FtntDown53_7" id="_FtntUp53_7">[53]</a>: così quelli che, per così dire, muoiono di là scendono nell’Ade&#160;<a href="#_FtntDown54_7" id="_FtntUp54_7">[54]</a> che è costituito da questo mondo, giudicati degni di occupare posti diversi, migliori o peggiori, situati su tutta la terra 〈.Infatti&#160;<a href="#_FtntDown55_7" id="_FtntUp55_7">[55]</a> credo che per questa distinzione l’Ade, al quale sono condotte le anime di coloro che qui muoiono, è detto dalla scrittura Ade inferiore, secondo quanto dice il salmo: <i>Hai liberato la mia anima dall’Ade inferiore</i> (<i>Ps</i>.,85, 13). Così è stabilito che ognuno di coloro che discendono in terra, in rapporto ai meriti e alla condizione che lassù aveva avuto nasca in questo mondo in diversi luoghi, popoli, condizioni e in diverso stato di imperfezione, e sia generato〉 da questi o quei genitori: così uno che una volta era Israelita&#160;<a href="#_FtntDown56_7" id="_FtntUp56_7">[56]</a> può cadere nella Scizia e un Egiziano può scendere in Giudea. È vero che il salvatore è venuto a radunare le pecore perdute della casa d’Israele&#160;<a href="#_FtntDown57_7" id="_FtntUp57_7">[57]</a> (<i>Mt</i>.,15, 24): ma poiché molti degli Israeliti non hanno aderito al suo insegnamento, vengono chiamati anche i gentili.</p>

  <p class="Normal">〈(Di qui&#160;<a href="#_FtntDown58_6" id="_FtntUp58_6">[58]</a> si deduce che anche le profezie che son fatte sui singoli popoli vanno meglio riferite alle anime e alle loro diverse dimore celesti. E anche a proposito dei racconti dei fatti che sono capitati a Israele a Gerusalemme e alla Giudea, assaliti da questo o quel popolo, poiché in più punti interpretati alla lettera non hanno fondamento, bisogna esaminare attentamente se essi non si adattino meglio alle stirpi di anime che abitavano questo cielo, di cui è detto che passerà (<i>Mt</i>.,24, 35), e che anche ora vi abitano〉.</p>

  <p class="Normal">〈Poiché&#160;<a href="#_FtntDown59_6" id="_FtntUp59_6">[59]</a> abbiamo paragonato le anime che dal nostro mondo vanno all’Ade alle anime che, venendo dal cielo superiore alle nostre sedi, in qualche modo sono morte&#160;<a href="#_FtntDown60_6" id="_FtntUp60_6">[60]</a>, dobbiamo esaminare con prudenza se sia possibile affermare lo stesso della loro nascita: come le anime&#160;<a href="#_FtntDown61_6" id="_FtntUp61_6">[61]</a>, che nascono in questa nostra terra, o vengono dall’inferno ai luoghi più alti, desiderando di nuovo il bene, e assumono il corpo umano, ovvero discendono dalle sedi più elevate fino a noi; così i luoghi che son sopra nel firmamento li occupano alcune anime che dalle nostre sedi progrediscono verso sedi migliori, e altre che dai cieli sono discese fino al firmamento ma non hanno commesso peccato così grave da essere spinte fino ai luoghi bassi che noi abitiamo&#160;<a href="#_FtntDown62_5" id="_FtntUp62_5">[62]</a> 〉.</p>

  <p class="Normal">11. 〈Se poi su questi punti uno ci chiede di addurre precise e chiare testimonianze della sacra scrittura, risponderemo che lo Spirito santo ha preferito nasconderli profondamente&#160;<a href="#_FtntDown63_5" id="_FtntUp63_5">[63]</a> sotto quelli che hanno l’apparenza di essere fatti storici: così si parla della discesa in Egitto&#160;<a href="#_FtntDown64_5" id="_FtntUp64_5">[64]</a> e della prigionia a Babilonia; e in questi luoghi alcuni&#160;<a href="#_FtntDown65_4" id="_FtntUp65_4">[65]</a> si trovavano in condizione molto bassa, al servizio di padroni, mentre altri anche in questi luoghi di prigionia erano tenuti in alta considerazione, tanto da avere il potere e da governare sui popoli〉. Tutti questi argomenti ritengo che siano nascosti nei fatti storici, e infatti <i>il regno dei cieli è simile ad un tesoro nascosto nel campo; e chi lo ha trovato lo nasconde e pieno di gioia va a vendere tutto ciò che possiede e compra quel campo</i> (<i>Mt</i>.,13, 44). Consideriamo&#160;<a href="#_FtntDown66_4" id="_FtntUp66_4">[66]</a> se l’aspetto della scrittura visibile superficiale e alla portata di tutti non sia tutto questo campo pieno di piante di ogni genere, e se ciò che vi è nascosto e non visibile a tutti ma come sotterrato sotto le piante visibili non siano i tesori nascosti di sapienza e di scienza (<i>Col</i>.,2, 3), quelli che lo spirito per mezzo di Isaia dice avvolti di tenebra invisibili e nascosti, che per essere trovati hanno bisogno di Dio&#160;<a href="#_FtntDown67_2" id="_FtntUp67_2">[67]</a>, il solo che ha forza di infrangere le porte di bronzo che li nascondono e di spezzare i chiavistelli di ferro apposti alle porte (<i>Is</i>.,45, 2 seg.). Allora si potrà scoprire tutto ciò che nella Genesi è scritto intorno ai veri e svariati generi e stirpi di anime, che si trovano vicino ad Israele o lontano (<i>Gen</i>.,10, 11, 25, 36, 46); e che cosa significhi la discesa delle settanta anime (<i>Deut</i>., 10, 22) in Egitto, affinché lì diventassero per numero come le stelle del cielo&#160;<a href="#_FtntDown68_2" id="_FtntUp68_2">[68]</a>. Ma poiché non tutti quanti i loro discendenti sono la luce del mondo (<i>Mt</i>.,5, 14) - infatti non tutti quelli che discendono da Israele sono Israele (<i>Rom</i>.,9, 6) -, dai settanta discendono alcuni, che diventano innumerevoli come i grani di sabbia sulla riva del mare&#160;<a href="#_FtntDown69_2" id="_FtntUp69_2">[69]</a> (<i>Deut</i>., 10, 22; <i>Hebr</i>., 11, 12; <i>Gen</i>., 22, 17).</p>

  <p class="Normal">12. Potrà allora apparire che questa discesa dei santi padri in Egitto, cioè in questo mondo, sia stata permessa dalla provvidenza divina per l'illuminazione&#160;<a href="#_FtntDown70_2" id="_FtntUp70_2">[70]</a> degli altri e per l’educazione del genere umano, affinché le altre anime traessero giovamento dall’essere illuminate da quelle. Infatti a quelle per prime sono state concesse le parole di Dio (<i>Rom</i>.,3, 2), perché questa sola è la stirpe di cui è detto che vede Dio&#160;<a href="#_FtntDown71_2" id="_FtntUp71_2">[71]</a>: questo è infatti il significato del nome Israele. Ne consegue che secondo questa prospettiva debbono essere viste e interpretate&#160;<a href="#_FtntDown72_2" id="_FtntUp72_2">[72]</a> le dieci piaghe che colpiscono l’Egitto perché permetta di andar via al popolo di Dio (<i>Ex</i>.,7 segg.), ciò che succede al popolo nel deserto (<i>Ex</i>.,19 segg.), la costruzione del tabernacolo fatta con il concorso di tutto il popolo (<i>Ex</i>.,25), la tessitura della veste sacerdotale (<i>Ex</i>.,28), ciò che è detto della suppellettile del culto (<i>Ex</i>.,30, 17 segg.), perché tutti questi racconti, secondo quanto è scritto, contengono in sé l’ombra e la figura delle realtà celesti. Infatti Paolo afferma chiaramente che quelli <i>prestano culto all’ombra e all’immagine delle realtà celesti</i> (<i>Hebr</i>., 8, 5). Parimenti nella legge sono contenute prescrizioni e disposizioni secondo le quali si deve vivere nella terra santa. Ci sono anche minacce per quelli che avrebbero trasgredito la legge (<i>Lev</i>.,26, 14 segg.); e sono descritte anche varie cerimonie di purificazione per coloro che ne avrebbero avuto bisogno (<i>Lev</i>.,12 segg.), quasi che spesso sarebbero stati contaminati, affinché per questo mezzo potessero finalmente giungere a quella sola purificazione dopo la quale non è più possibile essere ancora contaminati (<i>Hebr</i>., 9, 12).</p>

  <p class="Normal">Il popolo viene censito, ma non tutte le persone&#160;<a href="#_FtntDown73_2" id="_FtntUp73_2">[73]</a>: infatti le anime infantili non avevano ancora l’età per essere censite secondo il comando divino; e non vengono contate neppure quelle anime che non possono costituire capo di un altro, ma sono esse stesse soggetto ad un altro come al loro capo, quelle che la scrittura chiama donne; esse non sono comprese nel numero ordinato da Dio, ma vengono censiti soltanto coloro che son chiamati uomini, perché fosse manifesto che esse non potevano essere numerate a parte, ma dovevano essere comprese in quelli che son chiamati uomini (<i>Num</i>.,1, 3, 4, 26; <i>I Cor</i>., 11, 3). Ma sono annoverati&#160;<a href="#_FtntDown74_2" id="_FtntUp74_2">[74]</a> nel numero stabilito per volere divino soprattutto coloro che sono pronti ad affrontare le guerre di Israele, che possono combattere contro quei nemici che il Padre sottomette al Figlio che siede alla sua destra affinché questi distrugga ogni principato e potestà (<i>I Eph</i>.,1, 20. 22; <i>I Cor</i>., 15, 27. 24). Così egli distruggerà il regno del nemico per mezzo di questa schiera di suoi soldati che, combattendo per Dio, non si occupano degli affari del mondo (<i>II Tim</i>., 2, 4), che portano lo scudo della fede&#160;<a href="#_FtntDown75_2" id="_FtntUp75_2">[75]</a> e lanciano i dardi della sapienza, sul cui capo risplende l’elmo della speranza della salvezza, il cui petto pieno di Dio è protetto dalla corazza dell’amore (<i>I Eph</i>.,6, 16; <i>I Thess</i>., 5, 8). Mi sembra che tali soldati siano indicati e che per queste guerre siano pronti coloro che sono censiti nei libri divini per comando di Dio. Ma molto più insigni e perfetti di questi sono indicati quelli di cui anche i capelli del capo sono contati&#160;<a href="#_FtntDown76_2" id="_FtntUp76_2">[76]</a> (<i>Mt</i>.,10, 30). Quelli invece che sono stati puniti per i peccati, i cui corpi son caduti nel deserto, mi sembrano rappresentare l’immagine di quanti hanno progredito non poco ma non sono riusciti a raggiungere la mèta della perfezione per vari motivi: perché hanno mormorato o hanno adorato gl’idoli o hanno fornicato o hanno meditato qualcosa che non è lecito concepire nella mente (<i>I Cor</i>., 10, 5 segg.; <i>Num</i>., 17, 6 segg.; <i>Ex</i>., 32, 6; <i>Num</i>., 25, 1 segg.).</p>

  <p class="Normal">Non ritengo neppure privo di significato nascosto il fatto che alcuni che avevano molte pecore e molto bestiame occupano per primi un luogo adatto al pascolo e alla nutrizione delle pecore, che primo di tutti gli Israeliti avevano rivendicato con la guerra. Avendo chiesto a Mosè questo luogo oltre il Giordano, restarono divisi&#160;<a href="#_FtntDown77_2" id="_FtntUp77_2">[77]</a> e furono separati dal possesso della terra santa (<i>Num</i>.,32). Quanto al Giordano&#160;<a href="#_FtntDown78_2" id="_FtntUp78_2">[78]</a>, può sembrare che scorra secondo l’immagine delle realtà celesti e sazi di acqua le anime assetate e i sensi che a quelle si connettono. A questo proposito non mi sembra neppure senza ragione il fatto che&#160;<a href="#_FtntDown79_2" id="_FtntUp79_2">[79]</a> Mosè ascolta da Dio i precetti che sono scritti nella legge del Levitico, ma il popolo nel Deuteronomio ascolta da Mosè e da lui apprende ciò che non aveva potuto ascoltare da Dio (<i>Deut</i>., 5 segg.). Infatti alcuni penseranno che Deuteronomio significa seconda legge proprio per indicare che, venuta meno la prima legge che era stata data per mediazione di Mosè (<i>Io</i>.,1, 17), è stata stabilita una seconda legislazione, che è stata affidata specificamente da Mosè al suo successore Giosuè (<i>Deut</i>., 31): crediamo infatti che questi prefiguri il nostro salvatore, la cui seconda legge, cioè i precetti evangelici, conducono ogni cosa alla perfezione.</p>

  <p class="Normal">13. Ma bisogna esaminare se questo episodio non significhi piuttosto che, come nel <i>Deuteronomio</i> la legge è espressa in forma più precisa e chiara che nei libri precedenti, così rispetto alla venuta del salvatore realizzata nell’umiltà e nella forma servile (<i>Phil</i>.,2, 7) sarà più insigne e gloriosa la seconda venuta&#160;<a href="#_FtntDown80_2" id="_FtntUp80_2">[80]</a> nella gloria del Padre suo (<i>Mt</i>.,16, 27), e la realtà prefigurata nel <i>Deuteronomio</i> troverà in lui il suo compimento allorché nel regno dei cieli tutti i santi vivranno secondo le leggi del vangelo eterno (<i>Apoc</i>., 14, 6). E come Cristo, venendo ora, ha portato a compimento la legge che presenta l'ombra dei beni futuri (<i>Hebr</i>., 10, 1), così con la sua venuta nella gloria porterà a compimento e realizzazione l’ombra rappresentata da questa sua prima venuta: infatti il profeta ha detto di lui: <i>Spirito del nostro volto Cristo signore, di cui abbiamo detto: Alla sua ombra vivremo fra le genti</i> (<i>Lam</i>.,4, 20). 〈Come&#160;<a href="#_FtntDown81_2" id="_FtntUp81_2">[81]</a> infatti con l'ombra del vangelo ha portato a compimento l’ombra della legge, così, poiché ogni legge è immagine e ombra (<i>Hebr</i>., 8, 5) dei riti celesti, bisogna esaminare con particolare attenzione se siamo nel giusto pensando che anche la legge celeste e i riti del culto di lassù non hanno perfezione, ma hanno bisogno della verità del vangelo che nell’<i>Apocalissi</i> di Giovanni è detto vangelo eterno (<i>Apoc</i>., 14, 6), certo in confronto con questo nostro vangelo che è temporaneo e predicato in mondo e tempo destinati ad aver fine〉.</p>

  <p class="Normal">〈Se poi&#160;<a href="#_FtntDown82_2" id="_FtntUp82_2">[82]</a> uno spinge la ricerca fino alla passione di Cristo, sembrerà temerario se la cercherà nei luoghi celesti. Ma dato che ci sono nei cieli gli spiriti della malvagità (<i>I Eph</i>.,6, 12), come non ci vergogniamo di proclamare che il signore è stato crocifisso qui per operare la distruzione degli spiriti che ha distrutto con la sua passione, così non avremo timore di ammettere anche lassù qualcosa di simile pure in séguito finché avverrà la fine del mondo (<i>Mt</i>.,28, 20)〉.</p>

  <p class="Normal">14. Ma su tutte queste questioni sia sufficiente adattare il nostro pensiero alla regola di pietà&#160;<a href="#_FtntDown83_2" id="_FtntUp83_2">[83]</a>, e riguardo alle parole dello Spirito santo tenere per certo che in esse non risplende discorso&#160;<a href="#_FtntDown84_2" id="_FtntUp84_2">[84]</a> composto secondo l’eloquio della umana fragilità, ma che, secondo quanto è scritto: <i>Tutta la gloria del re è all’interno</i> (<i>Ps</i>.,44, 14), anche il tesoro dei pensieri divini è rinchiuso nel fragile involucro (<i>II Cor</i>.,4, 7) del senso letterale di poco valore. Se poi uno ricerca più minuziosamente la spiegazione dei singoli punti, venga e ascolti insieme con noi come l’apostolo Paolo&#160;<a href="#_FtntDown85_1" id="_FtntUp85_1">[85]</a>, ispirato dallo Spirito santo che scruta anche le profondità di Dio (<i>I Cor</i>., 2, 10), per aver cercato di ficcare lo sguardo nella profondità&#160;<a href="#_FtntDown86_1" id="_FtntUp86_1">[86]</a> della sapienza e della scienza divina senza però essere riuscito ad arrivare al fine e, per così dire, alla conoscenza più interiore, disperando e colto da stupore esclami: <i>O profondità della ricchezza della sapienza e della scienza di Dio</i> (<i>Rom</i>.,11, 33)/ Con quanta consapevolezza di non poter conseguire la conoscenza perfetta egli abbia fatto questa constatazione, apprendilo dalle sue parole: <i>Come imperscrutabili sono i giudizi di Dio e impenetrabili le sue vie</i> (ivi). Infatti non ha detto che è difficile che si possano scrutare i giudizi di Dio, ma che assolutamente non è possibile; e non ha detto che è difficile che si possano penetrare le sue vie, ma che non è possibile penetrarle. Infatti per quanto uno vada avanti nella ricerca e progredisca con studio intenso, anche aiutato e illuminato&#160;<a href="#_FtntDown87_1" id="_FtntUp87_1">[87]</a> dalla grazia di Dio, non potrà mai arrivare a conseguire perfettamente l’oggetto della sua ricerca. Nessuna mente che sia stata creata ha possibilità di conoscere totalmente; ma quando ha conseguito qualcosa di ciò che ricerca, vede che ci sono altre cose che debbono essere ricercate; e se consegue anche queste, si accorgerà che ce ne sono ancora molte di più, che debbono essere ricercate&#160;<a href="#_FtntDown88_1" id="_FtntUp88_1">[88]</a>. Perciò il sapientissimo Salomone, osservando grazie alla sapienza la natura delle cose, dice: <i>Ho detto: Diventerò sapiente, ma la sapienza si è allontanata da me più di quanto lo fosse prima; e chi scruterà questa immensa profondità?</i> (<i>Eccl</i>., 7, 24 seg.). E Isaia, consapevole che i princìpi delle cose non possono essere scoperti non solo dalla natura umana, ma neppure da quelle nature che, benché più divine di quella umana, tuttavia anch'esse sono state create, consapevole che nessuna di esse può scoprire il principio e la fine delle cose, dice: <i>Dite ciò che è già accaduto prima e sapremo che siete dèi; annunziate ciò che accadrà in fine, e allora ci accorgeremo che siete dèi</i> (<i>Is</i>.,41, 22 seg.). Un maestro Ebreo&#160;<a href="#_FtntDown89_1" id="_FtntUp89_1">[89]</a> insegnava così: poiché nessuno può scorgere il principio e la fine di tutte le cose se non il signore Gesù Cristo e lo Spirito santo, per questo Isaia ha detto nella visione che erano solo due Serafini quelli che <i>con due ali coprono il volto </i>di Dio, <i>con due i piedi e con due volano acclamando e dicendo l’uno all’altro: Santo santo santo il signore Sabaoth, tutta la terra è piena della tua gloria</i> (<i>Is</i>.,6, 2 seg.). Poiché solo due Serafini tengono le ali sul volto di Dio e sui suoi piedi, possiamo affermare che neppure gli eserciti degli angeli beati né i beati troni né le dominazioni né i principati né le potestà (<i>Lc</i>.,2, 13; <i>Col</i>.,1, 16) possono conoscere pienamente il principio e la fine di tutte le cose&#160;<a href="#_FtntDown90_1" id="_FtntUp90_1">[90]</a>. Riteniamo che questi beati spiriti e potenze, che sono stati enumerati, son vicini ai princìpi delle cose e li conoscono più di quanto non li conoscano le altre creature: tuttavia, per quanto comprensivo possa essere ciò che queste potenze hanno conosciuto per rivelazione del Figlio di Dio e dello Spirito santo, per quanto numerose possano essere le cognizioni che hanno potuto ottenere, molto più numerose di quelle che hanno le creature inferiori, è per loro impossibile comprendere tutto, perché sta scritto: <i>La maggior parte delle opere di Dio restano nascoste</i> (<i>Eccli</i>., 16, 21).</p>

  <p class="Normal">Perciò è preferibile che ognuno, per quanto può, tenda sempre a ciò che gli sta davanti, dimenticando ciò che ha lasciato indietro (<i>Phil</i>.,3, 13): tenda sia a opere migliori (<i>Tit</i>.,3, 8) sia a più pura intelligenza, per mezzo di Gesù Cristo nostro salvatore cui è gloria nei secoli (<i>Tit</i>.,3, 6; <i>Rom</i>., 16, 27).</p>

  <p class="Normal">15. Pertanto ognuno che cerca la verità non si deve curare delle parole e dei discorsi (<i>I Tim</i>., 1, 4), perché ogni popolo ha suo diverso modo di parlare&#160;<a href="#_FtntDown91_1" id="_FtntUp91_1">[91]</a>; ma deve stare attento a ciò che viene significato piuttosto che alle parole con cui viene significato, soprattutto riguardo a problemi così importanti e difficili. Come quando, p. es., si ricerca se ci sia sostanza nella quale non si debbano immaginare né colore né forma né tangibilità né grandezza, conoscibile solo con la mente, ognuno la chiama come vuole: infatti i Greci la chiamano incorporea, ma la sacra scrittura la chiama invisibile, perché l’apostolo afferma che Dio è invisibile&#160;<a href="#_FtntDown92_1" id="_FtntUp92_1">[92]</a>: infatti dice che Cristo è l’immagine di Dio invisibile; e dice ancora che per opera di Cristo sono state create tutte le cose, visibili e invisibili (<i>Col</i>.,1, 15 seg.). Di qui si dimostra che anche fra le creature ci sono alcune sostanze che per loro proprietà sono invisibili. Queste creature, benché non corporee, fanno uso di corpi&#160;<a href="#_FtntDown93_1" id="_FtntUp93_1">[93]</a>, anche se esse sono superiori alla sostanza corporea. Dobbiamo però credere che la sostanza della trinità, che è principio e causa di tutto, dalla quale per la quale e nella quale tutto esiste, non è corporea né è dotata di corpo ma è del tutto incorporea&#160;<a href="#_FtntDown94_1" id="_FtntUp94_1">[94]</a>.</p>

  <p class="Normal">Questa breve digressione, che ci è stata suggerita dall’andamento del discorso, è sufficiente a far vedere che ci sono verità il cui significato preciso non può essere assolutamente spiegato dalle parole dell’umano linguaggio (<i>I Cor</i>., 2, 4), ma comunque può essere espresso meglio da un semplice concetto che da proprietà di parola. Su questo principio bisogna fondare anche il criterio d’interpretazione delle sacre scritture, affinché ciò che in esse viene detto venga valutato non in base al poco valore delle parole, ma alla divinità dello Spirito santo che ne ha ispirato la scrittura&#160;<a href="#_FtntDown95_1" id="_FtntUp95_1">[95]</a>.</p>

  <hr/>

  <p class="NotaPie"><a href="#_FtntUp1_30" id="_FtntDown1_30">[1]</a> Lo stacco fra i capp. 2 e 3 è rilevato dalla <i>Philocalia</i> e dai mss. latini, ma non da Fozio, ed a ragione: infatti la parte iniziale del cap. 3 continua l’argomento iniziato alla fine del cap. 2 riguardante i passi della scrittura in cui il senso letterale è inammissibile, e presenta in questo senso un certo numero di esempi tratti da fatti storici (§ 1) e da precetti del VT e del NT (§§ 2-3). L'argomento si conclude con precisazioni tendenti a salvaguardare la relativa importanza del senso letterale (§ 4) e a illustrare i criteri da seguire per ricavare dalla lettera del testo sacro il significato spirituale (§5). A questo punto Origene introduce, a mo’ di esempio, la distinzione paolina fra Israele secondo la carne e secondo lo spirito e la riferisce alla stirpe delle creature celesti (§§ 6-8); poi a mano a mano allarga la visione fino a comprendere tutta la topografia celeste (§ 9) ed a richiamare la dottrina della preesistenza delle anime (§§ 10-13). Un richiamo ai limiti della conoscenza degli esseri creati (§ 14) e all’opportunità di giudicare la scrittura non secondo le parole ma secondo i concetti (§ 15) chiude l’ampia trattazione. Bastano questi pochi cenni per far capire come Origene abbia tratto spunto dall’opportunità di illustrare con esempi i suoi criteri interpretativi per introdurre alcuni dei temi speculativi prediletti e più esoterici, che rappresentano ai suoi occhi il culmine della gnosi che la creatura intelligente può conseguire. Dato l’argomento, si comprende facilmente perché l’<i>excerptum</i> riportato nella <i>Philocalia</i> abbia termine alla fine del § 11 e presenti prima significative omissioni, anche se non sistematiche. Di contro ricompaiono puntualmente le citazioni di Girolamo, mentre anche la traduzione di Rufino verso la fine del capitolo in più di un punto è lacunosa.</p>

  <p class="NotaPie"><a href="#_FtntUp2_30" id="_FtntDown2_30">[2]</a> È il titolo che reca la <i>Philocalia</i>. Esso manca in Fozio e la versione latina reca soltanto <i>esempi sul modo di interpretare la scrittura</i>.</p>

  <p class="NotaPie"><a href="#_FtntUp3_30" id="_FtntDown3_30">[3]</a> È la solita aggiunta di Rufino di carattere introduttivo o transizionale.</p>

  <p class="NotaPie"><a href="#_FtntUp4_30" id="_FtntDown4_30">[4]</a> <i>Quale... astri</i> (p. 514,1. 2): questo passo è tramandato anche da <span class="Vers">Iustinian</span>., <i>Ep. ad Mennam,</i> Mansi, IX, 533. Il fatto che si rimproveri ad Origene di non interpretare nel rigido senso letterale il racconto biblico della creazione atteggiato in forma cosi antropomorfa fa capire da quali angusti presupposti muoveva troppo spesso la critica antiorigeniana. Si tenga presente che proprio l’ingenuo letteralismo dei <i>simpliciores</i> favoriva la crìtica gnostica e marcionita volta a separare il VT dal NT, facendolo rientrare nell’economia del Dio giusto (= demiurgo) inferiore al Dio buono. D’altra parte Origene, pur muovendo da fondate considerazioni, spesso trasporta l’interpretazione simbolica su un piano troppo personale e opinabile. Contro l’interpretazione letterale del racconto della creazione, e per cenni all’interpretazione allegorica (preesistenza e caduta delle anime) cfr. III, 5, 1 e nota; <i>C. Cels</i>., IV, 40; VI, 60 seg.; VII, 50; <i>De orat</i>., 23, 3 seg. Per l’interpretazione allegorica di Filone cfr. <i>Leg. All</i>., I, 1 segg.</p>

  <p class="NotaPie"><a href="#_FtntUp5_30" id="_FtntDown5_30">[5]</a> L’agg. σωματικός è sempre introdotto da Origene per rilevare esplicita o implicita opposizione con πνευματικός, soprattutto in contesto esegetico: cfr. anche I, 1, 9 e nota (dottrina dei sensi spirituali).</p>

  <p class="NotaPie"><a href="#_FtntUp6_30" id="_FtntDown6_30">[6]</a> Questa questione si poneva ad Origene soprattutto in relazione a <i>Mt</i>., 18, 10; cfr. I, 8, 1; II, 10; 7 e nota. Per l’interpretazione di Filone cfr. <i>Post. Cairn,</i> 1 segg.</p>

  <p class="NotaPie"><a href="#_FtntUp7_30" id="_FtntDown7_30">[7]</a> <i>genere</i>: gr. εἴδους. Origene sa distinguere i vari generi letterari in cui si esprimono gli agiografi, ognuno contraddistinto dai suoi caratteri; cfr. <i>Co. Cant, prol</i>., GCS VIII, 77; <i>C. Cels</i>., IV, 39; V, 29, 31.</p>

  <p class="NotaPie"><a href="#_FtntUp8_30" id="_FtntDown8_30">[8]</a> Su questo intreccio sempre in relazione ai Vangeli cfr. <i>Co. Io</i>., X, 5 (4).</p>

  <p class="NotaPie"><a href="#_FtntUp9_29" id="_FtntDown9_29">[9]</a> La critica di Origene all’osservanza letterale dei precetti legali del VT e delle norme che sono enunciate nel NT è fondata in complesso su apprezzamento troppo rigido della lettera del testo, che raggiunge il colmo nelle osservazioni avanzate in merito al precetto evangelico di <i>Lc</i>., 6, 29. Ma per le norme del VT la sua critica trovava conforto nel fatto che anche gli Ebrei spesso eccedevano in tale rigoroso apprezzamento letterale. Anche la eccessiva durezza di certe imposizioni (cfr. la citazione di <i>Gen</i>., 17, 14) induceva a negare il significato letterale, in quanto sembrava inconciliabile con la bontà di Dio, soprattutto nel clima derivante dalla polemica antignostica: cfr. II, 5, 1-2. Nella traduzione latina è omesso il passo iniziale sul grifone, forse per brevità, perché a questo favoloso animale Origene accenna anche dopo.</p>

  <p class="NotaPie"><a href="#_FtntUp10_29" id="_FtntDown10_29">[10]</a> Gr. Τραγέλαφος. Non è sicuro a quale animale si riferisca il testo ebraico: cfr. il commento del <span class="Vers">Clamer</span>, <i>ad loc</i>.</p>

  <p class="NotaPie"><a href="#_FtntUp11_29" id="_FtntDown11_29">[11]</a> Origene trae partito sia dal fatto che neanche gli Ebrei tenevano conto di alcune prescrizioni, data l’impossibilità di realizzarle (come quelle sui favolosi animali di cui sopra è fatto cenno), sia del fatto che, per restare fedeli alla lettera di altre, giungevano talvolta a sottigliezze cosi minute o a conclusioni così prive di senso comune da infirmarne la validità.</p>

  <p class="NotaPie"><a href="#_FtntUp12_29" id="_FtntDown12_29">[12]</a> Gr. παραδόσεις. Più volte Origene ricorda tradizioni giudaiche su interpretazioni, riti, usanze; anche dottrine segrete; cfr. <i>C. Cels</i>., XI, 52; <i>Co. Io</i>., XIII, 27; XIX, 15 (4), 17 (4); <i>Co. Mat</i>., XI, 9; <i>Ser. Mat</i>., 17. Cfr. <span class="Vers">Bardy</span>, in « Rev. Bibl. », 1925, pp. 194 segg.; <span class="Vers">Daniélou</span>, <i>Origène,</i> pp. 176 segg. È comunque opportuno tener distinte in Origene queste tradizioni esclusivamente ebraiche da insegnamenti di carattere giudeocristiano: cfr. IV, 3, 14-</p>

  <p class="NotaPie"><a href="#_FtntUp13_28" id="_FtntDown13_28">[13]</a> Per rapida esemplificazione riguardante le sottigliezze interpretative sul riposo sabbatico (cfr. infra) si veda <span class="Vers">Bonsirven</span>, <i>Textes Rabbiniques</i>, Roma, 1955, pp. 764 seg.</p>

  <p class="NotaPie"><a href="#_FtntUp14_28" id="_FtntDown14_28">[14]</a> Cfr. <i>Co. Io</i>., XIII, 27; <i>C. Cels</i>., I, 57; VI, 11; <i>Ser. Mat</i>., 33; <span class="Vers">Ps. Clem</span>., <i>Recogn</i>., II, 8; <span class="Vers">Epiph</span>., <i>Panar</i>., 13.</p>

  <p class="NotaPie"><a href="#_FtntUp15_28" id="_FtntDown15_28">[15]</a> Cfr. lo stesso ordine d’idee a <i>Co. Mat</i>., XV, 2.</p>

  <p class="NotaPie"><a href="#_FtntUp16_27" id="_FtntDown16_27">[16]</a> <i>E come... calzature</i>: il riecheggiamento virgiliano <i>[Georg</i>., II, 263) fa pensare ad interpolazione rufiniana: comunque la scelta del passo è nello spirito di Origene.</p>

  <p class="NotaPie"><a href="#_FtntUp17_26" id="_FtntDown17_26">[17]</a> Cfr. <i>Co. Mat</i>., XV, 2.</p>

  <p class="NotaPie"><a href="#_FtntUp18_26" id="_FtntDown18_26">[18]</a> In effetto il passo paolino qui addotto introduce nella lettera una digressione rispetto al contesto. A <i>Frag. in I Cor</i>., 37; JTS, 9, 506 Origene riprende questa constatazione e cerca di dare del passo un’interpretazione allegorica in armonia col contesto. Per analogo richiamo al contesto da non trascurare nell'interpretazione cfr. <i>Co. Io</i>., XIII, 17. Ma non sempre il nostro esegeta ha tenuto conto di questo aureo precetto</p>

  <p class="NotaPie"><a href="#_FtntUp19_26" id="_FtntDown19_26">[19]</a> Per questo motivo e per sfuggire a pericoli e vessazioni gli Ebrei talvolta usavano sottoporsi ad un trattamento chirurgico per dissimulare le tracce della circoncisione. Oltre il passo paolino cfr. <i>I Mach</i>., 1, 15; <span class="Vers">Ioseph</span>, <i>Antiq</i>., XII, 5, 1; <span class="Vers">Martial</span>., <i>Epigr</i>., VII, 35, 82. Tutto ciò non ha compreso Rufino, che perciò ha aggiunto di suo <i>in terzo luogo... avvenire,</i> quasi che l’apostolo avesse effettivamente voluto alludere ad una vera e propria eliminazione degli effetti della circoncisione, almeno quanto al senso letterale dell’espressione.</p>

  <p class="NotaPie"><a href="#_FtntUp20_26" id="_FtntDown20_26">[20]</a> La precisazione che qui fa Origene è chiaro indizio della coscienza che egli aveva del rischio cui si andava incontro con l’applicazione indiscriminata dei criteri da lui esposti. Egli tien d’occhio l’interpretazione che gli Gnostici facevano della sacra scrittura, valendosi dell’allegoria per sanzionare la discontinuità fra le realtà di questo mondo e le realtà del pleroma divino. Di qui il richiamo al valore del senso letterale del testo sacro implicante l’analogia fra realtà storica e realtà spirituale, e l’avvertenza che solo in determinati casi è lecito non tener conto di esso, in quanto privo di realtà. Altrove, in contesto ancor più polemico, egli ammonirà, sulla base di <i>I Cor</i>., 4, 6, a non oltrepassare ciò che la scrittura effettivamente vuol dire: <i>Frag. in I Cor</i>., 19; JTS, 9, 357; <i>Co. Io</i>., XIII, 5. Cfr. anche IV, 2, 8 e nota.</p>

  <p class="NotaPie"><a href="#_FtntUp21_26" id="_FtntDown21_26">[21]</a> <i>Ma nessuno... con tutti</i> (p. 520, 1. 4): il passo è tramandato anche da <span class="Vers">Pamph</span>., <i>Apol</i>., PG XVII, 589 segg.</p>

  <p class="NotaPie"><a href="#_FtntUp22_26" id="_FtntDown22_26">[22]</a> Gr. κατὰ τὸ αἰσθητόν. Questo termine indica usualmente il significato letterale del testo sacro: <i>C. Cels</i>., VI, 70; <i>Co. Io</i>., I, 4 (6); I, 8 (10)</p>

  <p class="NotaPie"><a href="#_FtntUp23_26" id="_FtntDown23_27">[23]</a> <span class="Vers">Cadiou</span> (p. 112) pensa che durante il soggiorno in Palestina Origene forse ebbe modo di visitare questa grotta.</p>

  <p class="NotaPie"><a href="#_FtntUp24_25" id="_FtntDown24_25">[24]</a> Origene, valendosi anche della ripresa letterale da parte di Paolo, valorizza soprattutto, nell’àmbito della vecchia legge, il valore testuale dei precetti contenuti nel decalogo. Pur in prospettiva diversa, lo stesso atteggiamento favorevole è anche in Tolomeo (<i>Ep. ad Fior</i>., 5).</p>

  <p class="NotaPie"><a href="#_FtntUp25_25" id="_FtntDown25_25">[25]</a> L’umanità di Cristo, che pure nei <i>Princìpi</i> appare solo in secondo piano, proprio in senso antignostico trova in Origene il dovuto risalto, nonostante il peculiare interesse per il suo aspetto divino: cfr., p. es., <i>Co. Io</i>., II, 8 (4) (opera contemporanea ai <i>Princìpi)</i> e più in generale il citato studio di Bertrand.</p>

  <p class="NotaPie"><a href="#_FtntUp26_25" id="_FtntDown26_25">[26]</a> A questo punto c’è discontinuità fra il testo della <i>Philocalia</i> e la versione rufiniana: questa omette la citazione di <i>Mt</i>., 5, 22; invece il greco omette <i>Mt</i>., 5, 28. Con la versione latina concorda anche <i>l'Apologia </i>di Panfilo in cui tutto questo passo è riportato. Proprio questa concordanza rende un po’ difficile la posizione del testo greco. Quanto a Rufino, non ha senso pensare a voluta omissione di <i>Mt</i>., 5, 22 operata da lui prima nella traduzione dell’<i>Apologia</i> e poi in quella dei <i>Princìpi,</i> così come difficilmente si spiega l’inserzione arbitraria in tutti e due i testi di <i>Mt</i>., 5, 28 da parte sua. Tenendo ferma la quasi sicura appartenenza di <i>Mt</i>., 5, 28 al testo originario dei <i>Princìpi</i> e la sua involontaria omissione nella <i>Philocalia</i> o nel testo da cui l<i>’excerptor</i> trascriveva, riguardo a <i>Mt</i>., 5, 22 formuliamo due ipotesi: 1) <i>l’excerptor</i> greco o altri prima di lui, considerando troppo scarsa, a causa della caduta di <i>Mt</i>., 5, 28, una sola citazione dai Vangeli, ha aggiunto di suo <i>Mt</i>., 5, 22 in forma abbreviata; 2).Rufino, mentre traduceva il passo compreso nell<i>'Apologia </i>di Panfilo, involontariamente ha omesso di riportare <i>Mt</i>., 5, 22. Successivamente, ritraducendo il passo nel contesto dei <i>Princìpi,</i> non ha fatto altro che trascrivere la prima traduzione, conservando cosi involontariamente l’omissione. A favore di questa seconda ipotesi si può osservare anche che dopo la citazione di <i>I Thess</i>., 5, 14 sia nella traduzione dell’<i>Apologia</i> (a fine di citazione) sia in quella dei <i>Princìpi</i> è aggiunto un generico <i>et alia quamplurima,</i> che il greco non reca, mentre nella versione dei <i>Princìpi</i> è omesso il passo finale del § 4: <i>Ciò però... di Dio</i>. L’omissione di questo passo nella traduzione integrale dei <i>Princìpi,</i> ancora una volta involontaria, si spiega supponendo che Rufino prima abbia finito di trascrivere la traduzione del passo compreso nell<i>'Apologia</i> e poi, nel tornare a tradurre direttamente dal testo greco dei <i>Princìpi,</i> per errore abbia ripreso a tradurre qualche linea più giù della fine del passo trascritto dalla precedente traduzione.</p>

  <p class="NotaPie"><a href="#_FtntUp27_25" id="_FtntDown27_25">[27]</a> Dopo aver dato un colpo al cerchio, in favore del senso letterale della scrittura, soprattutto del NT, Origene dà un colpo alla botte, riaffermando che anche i passi di più limpida accezione letterale si prestano ad essere interpretati allegoricamente.</p>

  <p class="NotaPie"><a href="#_FtntUp28_25" id="_FtntDown28_25">[28]</a> Alla fine dell’esposizione sul rapporto fra senso letterale e senso spirituale nella scrittura Origene ribadisce che non ogni espressione ha valore letterale mentre tutte hanno valore spirituale (cfr. IV, 2, 5, 9), ma si preoccupa di rilevare la difficoltà che comporta il passaggio dalla lettera allo spirito e l’individuazione dei passi che mancano di significato letterale, per cercar di porre freno ai disinvolti metodi interpretativi di certi Gnostici (cfr. <i>supra)</i>. In questo ordine d’idee egli formula il principio che per comprendere il significato di certe espressioni poco chiare bisogna rifarsi alle stesse espressioni adoperate in altri contesti, secondo il tradizionale principio della filologia alessandrina di interpretare Omero con Omero (cfr. anche IV, 2, 8 e nota); e rileva l’opportunità di cercare di cogliere il significato spirituale di un testo esaminandolo nella sua interezza, senza isolare arbitrariamente questa o quella espressione: cfr. IV, 3, 3 e nota.</p>

  <p class="NotaPie"><a href="#_FtntUp29_23" id="_FtntDown29_23">[29]</a> <i>Perciò... impossibile</i> (p. 521,1. 11): questo passo è drasticamente sintetizzato da Rufino che l’ha considerato soltanto ripetizione di concetti già espressi, senza accorgersi dell’importanza dei criteri esegetici che vi vengono esposti: <i>Perciò bisogna applicarsi con la massima diligenza, affinché ognuno dei lettori comprenda con reverenza che son divine e non umane le parole comprese nella sacra scrittura, delle quali egli si occupa</i>.</p>

  <p class="NotaPie"><a href="#_FtntUp30_23" id="_FtntDown30_23">[30]</a> La serie di interpretazioni spirituali che ha inizio a questo punto si presenta come esemplificazione dei criteri esegetici esposti sopra: connessione fra senso letterale e senso spirituale, inverosimiglianze del senso letterale, interpretazione complessiva di una data simbologia, fatta connettendo insieme varie espressioni che si richiamino per qualche particolare. A caposaldo della sua interpretazione Origene colloca la contrapposizione paolina fra Israele secondo la carne e Israele secondo lo spirito e fra la Gerusalemme terrestre e la Gerusalemme celeste: di qui egli può ricavare l'esistenza di un Israele in cielo, di cui quello terreno è solo simbolo. La connessione con passi profetici sui popoli limitrofi a Israele permette ulteriore allargamento della prospettiva, fino a comprendere tutta la dottrina della preesistenza delle anime e delle loro vicende. È superfluo richiamare l’arbitrarietà di questa grandiosa interpretazione troppo influenzata dalle idee predilette di Origene (topografia celeste, preesistenza) e dalla sua <i>forma mentis</i> platonica: il suo difetto fondamentale sta nell’aver troppo radicalizzato e (ironia della sorte) letteralmente interpretato in senso verticale la contrapposizione fra la Gerusalemme terrestre e quella celeste, fino a smarrire e sfigurare talvolta la contrapposizione orizzontale fra il vecchio e il nuovo Israele (= Cristiani). Ma storicamente è doveroso sottolineare la compattezza e l’organicità di tale interpretazione, che perciò di gran lunga superava quanto fino allora i maestri gnostici avevano fatto in campo esegetico.</p>

  <p class="NotaPie"><a href="#_FtntUp31_22" id="_FtntDown31_22">[31]</a> <i>intelligenza; </i>gr. τὸ διανοητικόν. Origene a <i>Co. Io</i>., I, 30 (33), in riferimento a <i>Ps</i>., 103, 15, ne colloca la sede nel cuore. Per il suo elevarsi verso l’alto cfr. <i>Co. Io</i>., XXVIII, 4.</p>

  <p class="NotaPie"><a href="#_FtntUp32_22" id="_FtntDown32_22">[32]</a> La contrapposizione fra Israele secondo la carne e secondo lo spirito è per Origene la chiave per interpretare spiritualmente tutto il complesso della vecchia economia. In questo senso egli è su linea paolina: più libero è l'impiego che egli fa di questo concetto, trasferendolo dal piano orizzontale (vecchia-nuova economia) al piano verticale (mondo terrestre-mondo celeste).</p>

  <p class="NotaPie"><a href="#_FtntUp33_20" id="_FtntDown33_20">[33]</a> Rufino omette <i>non i figli secondo la carne sono i figli di Dio,</i> poi, dopo <i>sono Israele,</i> tutto il testo fino alla fine del § 7. Il taglio non è stato fatto per motivi prudenziali (il passo è tramandato nella <i>Philocalia,</i> molto più guardinga in questo senso), ma solo per brevità.</p>

  <p class="NotaPie"><a href="#_FtntUp34_19" id="_FtntDown34_19">[34]</a> Cfr. IV, 2, 5 e nota. A <i>Co. Rom</i>., II, 13 questo passo è interpretato più in armonia col pensiero di Paolo, in riferimento alla <i>perfectio legis </i>in senso spirituale operata da Cristo.</p>

  <p class="NotaPie"><a href="#_FtntUp35_19" id="_FtntDown35_19">[35]</a> Gr. λόγους ἀπορρήτους. Sono i passi, variamente addotti, da cui Origene ricava la dottrina della preesistenza: cfr. II, 8; II, 9; III, 5.</p>

  <p class="NotaPie"><a href="#_FtntUp36_19" id="_FtntDown36_19">[36]</a> 36.. Ecco un altro dei motivi che spingono Origene a sovrabbondare nell’interpretazione spirituale della scrittura, in senso antigiudaico: è incomprensibile che l’economia del VT sia stata limitata, secondo il senso letterale del testo sacro, agli eventi terreni di un piccolo popolo come quello degli Ebrei: essa non poteva non avere intendimenti ben più vasti, che si discoprono all’interpretazione simbolica. Il criterio è valido in quanto si riallaccia alla tipologia tradizionale, anche se l'applicazione che Origene ne fa è spesso personale: cfr. a p. 523, 11. 2 segg. l’apodittica affermazione che il senso non corporeo (= non letterale) deve riferirsi a creature non corporali. L’affermazione è esatta, se intendiamo non corporeo alla maniera con cui Paolo parla del cristiano come di uno spirituale: ma Origene tende qui a riferire il senso non corporeo anche alla dottrina delle anime preesistenti. Si rilevi la terminologia platonica: <i>in forma sensibile,</i> δι᾽ αἰσθητῶν; <i>intelligibili,</i> νοηταί; <i>corporei,</i>. Cfr. <i>infra</i>.</p>

  <p class="NotaPie"><a href="#_FtntUp37_19" id="_FtntDown37_19">[37]</a> Gr. τῶν δημάρχων. Con questo termine tecnico del linguaggio amministrativo Origene vuole indicare i capi dei vari <i>clans</i> in cui si dividevano le tribù israelitiche. In questo senso si deve intendere più giù il significato di δῆμοι, indicante propriamente le circoscrizioni amministrative in cui si dividevano le tribù ateniesi.</p>

  <p class="NotaPie"><a href="#_FtntUp38_17" id="_FtntDown38_17">[38]</a> Gr. τύπος. Tra la realtà del mondo materiale e quella del mondo incorporeo Origene non pone la discontinuità che caratterizzava le concezioni gnostiche più radicali: il mondo materiale è immagine del mondo incorporeo: in questo senso, pur non essendo piena verità, non è neppure menzogna: <i>Co. Io</i>., I, 26 (24); <i>Frag. in Io</i>., 6, GCS IV, 488;<i> Co. Cant</i>., II, GCS VIII, 160; <span class="Vers">Phil</span>., <i>Migr</i>., 40. Tolomeo ed Eracleone restringevano questo rapporto al mondo psichico rispetto a quello spirituale, escludendone il mondo materiale: <span class="Vers">Heracl</span>., <i>frag</i>., 13, 22; <span class="Vers">Ptol</span>., <i>Ep. ad Fior</i>., 5, 6 (dove il significato letterale della scrittura è chiamato σωματικόν, come da Origene, e contrapposto a πνευματικόν; <i>Exc. ex Theod</i>., 47.</p>

  <p class="NotaPie"><a href="#_FtntUp39_17" id="_FtntDown39_17">[39]</a> In contesto paolino impostato sulla contrapposizione Adamo - Cristo Origene considera storicamente Adamo come progenitore di tutti gli uomini (cfr. anche <i>Co. Io</i>., XX, 3). Ma altrove, in relazione alla dottrina delle anime preesistenti, egli tende a vedere in lui il simbolo di tutta l’umanità: <i>C. Cels</i>., IV, 40; cfr. anche <i>Co. Io</i>., I, 18 (20). A <i>Co. Rom</i>., V, 1 e 4 egli afferma che tutti gli uomini erano <i>in lumbis Adae,</i> ma preferisce non approfondire il senso di questo rapporto.</p>

  <p class="NotaPie"><a href="#_FtntUp40_16" id="_FtntDown40_16">[40]</a> Fondamentalmente siamo in contesto paolino: correlazione Adamo-Eva/Cristo-chiesa. Origene tende a trasferire questo concetto alla contrapposizione mondo corporeo-mondo incorporeo, per significare l’origine delle creature razionali (= anime) da Cristo e dalla chiesa preesistente, in contrapposizione all’origine dell’uomo corporeo (= corpo pesante, derivato dal peccato: cfr. <i>Co. Io</i>., XX, 22 [20]): cfr. <i>infra</i>.</p>

  <p class="NotaPie"><a href="#_FtntUp41_14" id="_FtntDown41_14">[41]</a> Questa sètta, ormai eretica, di osservanza giudeocristiana, aveva trasferito al cristianesimo l’esclusivismo tipico degli Ebrei, e come quelli si fondava su un’interpretazione rigidamente letterale delle scritture. Per questo Origene ironizza sul loro nome, intendendo la loro povertà come povertà di spirito, di intelligenza. Per l’esatta etimologia che qui è data degli Ebioniti cfr. anche <i>C. Cels</i>., II, 1. Già al tempo di Origene era diffusa la falsa etimologia che faceva derivare Ebioniti da un presunto eponimo Ebione: <span class="Vers">Tert</span>., <i>Cam</i>., 18, 1; 24, 2; <i>Praescr</i>., 10, 8; 33, 5; <span class="Vers">Hipp</span>., <i>Refut</i>., VII, 35</p>

  <p class="NotaPie"><a href="#_FtntUp42_14" id="_FtntDown42_14">[42]</a> <i>si da supporre... figli di Dio</i> (1. 18): questo passo è omesso da Rufino, forse per disattenzione, forse per brevità. Invece l’omissione immediatamente successiva della <i>Philocalia </i>(<i>ma intendiamo... che vede Dio) </i>è stata chiaramente provocata da motivi prudenziali, dato il contenuto del passo omesso. Di qui in poi le omissioni di questo genere nella <i>Philocalia</i> si faranno frequenti.</p>

  <p class="NotaPie"><a href="#_FtntUp43_14" id="_FtntDown43_14">[43]</a> A partire da questo punto Origene trasferisce completamente il motivo paolino di Israele secondo lo spirito a simboleggiare un mondo di sedi e abitatori celesti, topograficamente ben caratterizzato, e quindi la dottrina della preesistenza delle anime. Per le varie etimologie del nome <i>Israele</i> cfr. III, 2, 5 in nota.</p>

  <p class="NotaPie"><a href="#_FtntUp44_13" id="_FtntDown44_13">[44]</a> Cfr. analoga simbologia topografica della Giudea a <i>Ho. Num</i>., 28, 2. Per il rapporto fra i luoghi terrestri e i luoghi celesti cfr. <i>Ho. Ios</i>., 23, 4. Per quanto concerne genericamente la propensione di Origene per la topografia dei cieli cfr. II, 3, 7 e nota, e anche III, 6, 8. 9.</p>

  <p class="NotaPie"><a href="#_FtntUp45_13" id="_FtntDown45_13">[45]</a> <i>Di essa... Gerusalemme:</i> omissione della <i>Philocalia per</i> motivi prudenziali. Per il motivo delle profezie di guerre e devastazioni riferite al mondo celeste cfr. il criterio esposto a IV, 3, 6.</p>

  <p class="NotaPie"><a href="#_FtntUp46_12" id="_FtntDown46_12">[46]</a> <i>a Paolo come a Dio:</i> la <i>Philocalia</i> reca <i>a Dio come a Dio</i>. La correzione è stata fatta (De la Rue, Koetschau) sulla base di Rufino che reca <i>si Pauli verba quasi Christi in eo loquentis</i>. Rispetto al testo greco cosi ricostruito Rufino esplicita il riecheggiamento di <i>II Cor</i>., 13, 3 ma omette quello di <i>I Cor</i>., 2, 6 <i>come a quello che ci fa ascoltare la sapienza</i>.</p>

  <p class="NotaPie"><a href="#_FtntUp47_11" id="_FtntDown47_11">[47]</a> Cioè, il premio che il padrone dà ai servi zelanti simboleggia la posizione di comando che Dio concederà ai meritevoli nel regno celeste: cfr. la stessa interpretazione a <i>Ho. Ios</i>., 23, 4. Più genericamente a <i>Ho. Luc</i>., 39, 7, interpretando lo stesso passo, Origene dice che Dio accorderà ai meritevoli i beni del cielo in luogo di quelli della terra.</p>

  <p class="NotaPie"><a href="#_FtntUp48_8" id="_FtntDown48_8">[48]</a> Sviluppando coerentemente, secondo il criterio prima esposto, la simbologia, Origene connette i passi da cui ha dedotto l'esistenza di un Israele celeste con altri che gli permettono di estendere la stessa interpretazione ai popoli finitimi. A questo scopo egli si vale di alcune profezie che avevano per oggetto i governanti dell’Egitto, di Babilonia, di Tiro. L’immaginifico linguaggio con cui i profeti avevano descritto le calamità che avrebbero afflitto quei governanti e le loro terre, fatto oggetto di rigido apprezzamento letterale, facilmente dava l’apparenza di trattare non di uomini bensì di creature celesti. E d’altra parte il criterio esegetico applicato da Origene trovava conforto nel fatto che il passo di Isaia su Nabucodonosor era già stato interpretato nel NT in riferimento a Satana: cfr. I, 5, 5 e nota. Per gli argomenti qui esposti cfr. I, 5, 4-5. Per l’interpretazione simbolica di Babilonia, ecc. cfr. anche <i>Co. Mat</i>., XII, x; <i>Ho. Gen</i>., 15, 5; <i>Ho. Num</i>., ir, 4; <i>Ho. Ier</i>., 21, 2; <i>Ho. Ez</i>., 2, 4; 13, 1; 12, 2.</p>

  <p class="NotaPie"><a href="#_FtntUp49_8" id="_FtntDown49_8">[49]</a> <i>Infatti... Babilonesi intelligibili:</i> passo omesso da Rufino.</p>

  <p class="NotaPie"><a href="#_FtntUp50_7" id="_FtntDown50_7">[50]</a> <i>Ma forse... altre genti:</i> passo omesso nella <i>Philocalia</i>. A questo punto nella descrizione della topografìa celeste si innesta il motivo della preesistenza delle anime.</p>

  <p class="NotaPie"><a href="#_FtntUp51_7" id="_FtntDown51_7">[51]</a> Cioè delle creature razionali simboleggiate dagli Israeliti, che nel mondo celeste si trovano in posizione di eminenza, tuttavia instabile, per cui possono decadere dalla loro condizione a motivo dei loro impulsi. Qui e nel § 10 Origene non vuol descriverci il peccato iniziale delle creature razionali (cfr. II, 9, 2), bensì darci un’idea di come vadano le cose nell’universo già differenziato in conseguenza di quel peccato: nel cielo ci sono vari gradi di dignità cui corrispondono luoghi diversi; e il vario comportamento delle creature razionali che lì abitano provoca passaggi dall’alto in basso e viceversa per punizione o premio. In questo senso gli spostamenti storici degli Israeliti in Egitto e in Babilonia diventano simbolo della degradazione delle creature celesti da un luogo più elevato (= Israele) a un luogo meno elevato (= Egitto e Babilonia). Cfr. <i>infra</i>.</p>

  <p class="NotaPie"><a href="#_FtntUp52_7" id="_FtntDown52_7">[52]</a> <i>Forse... su tutta la terra</i> (p. 528, 1. 2): questo passo è tramandato anche da Girolamo (<i>Ep</i>. 124, 11). I tre testi a nostra disposizione sostanzialmente coincidono: Rufino, parafrastico come al solito, dopo la menzione dell’Ade terrestre, parla anche di anime che trovano posto <i>in sinus Abraham </i>(<i>Luc</i>., 16, 22) e omette qualche particolare (<i>analogia dei peccati, occupazione di posti diversi)</i>. Ma neppure Girolamo presenta la traduzione letterale del testo greco: <i>la morte comune a tutti</i> viene tradotto <i>muoiono per separazione della carne e dell’anima</i>; e <i>di là</i> viene esplicitato in <i>dall'amministrazione della Gerusalemme celeste</i>.</p>

  <p class="NotaPie"><a href="#_FtntUp53_7" id="_FtntDown53_7">[53]</a> Gr. κατὰ τὴν ἀναλογίαν τῶν ἀμαρτημάτον. Abbiamo qui embrionale formulazione della dottrina che poi sarà detta del contrappasso, secondo cui la pena (qui si tratta del luogo) assegnata al peccatore è in relazione al peccato che ha commesso</p>

  <p class="NotaPie"><a href="#_FtntUp54_7" id="_FtntDown54_7">[54]</a> Il rapporto cielo-terra-inferno viene presentato in forma relativa: quella che è la nostra terra rispetto all’inferno sito più in basso, rispetto al cielo è essa stessa inferno, dove scendono le creature razionali (= anime) che si sono rese colpevoli di peccati. Cfr. <i>infra,</i> e <i>Co. Io</i>., XIX, 20 (5).</p>

  <p class="NotaPie"><a href="#_FtntUp55_7" id="_FtntDown55_7">[55]</a> <i>Infatti... generato-,</i> passo omesso nella <i>Philocalia</i>. È superfluo rilevare l’arbitraria interpretazione di <i>Ps</i>., 85, 13, fondata sul rigido apprezzamento dell’espressione <i>Ade inferiore,</i> da cui Origene ricava l’esistenza di un Ade superiore. Per i concetti qui espressi cfr. anche in senso antignostico, III, 9, 5-7.</p>

  <p class="NotaPie"><a href="#_FtntUp56_7" id="_FtntDown56_7">[56]</a> L’esempio dell’Israelita è chiaro: una creatura razionale, che si trovava in elevata condizione, a causa del peccato viene degradata sulla terra nella condizione di una Scita. Meno chiaro è invece l’altro esempio: l’Egiziano è simbolo di creatura razionale di dignità inferiore rispetto all’Israelita, mentre la Giudea è luogo privilegiato rispetto alla Scizia; per di più egli <i>scende,</i> mentre l’altro <i>precipita</i>. Si può pensare a peccato di minore entità, e perciò punito con pena minore, rispetto a quello commesso dall’Israelita. Ma dal contesto sembra ricavarsi piuttosto che per l’Egizio celeste (= potenza avversa: cfr. <i>Ho. Num</i>., 11, 4 e <i>supra) </i>l’essere sceso in Giudea rappresenti premio e non pena, anche se lieve. In questo senso si può pensare che la discesa dell’Egizio in terra israelitica sia concepito come premio e insieme mezzo per migliorare ancora la propria condizione, cioè per ritornare in cielo con la dignità di Israelita. Si tenga comunque presente che a partire dal § 10 interferiscono fra loro due schemi diversi: il primo presenta il mondo terreno come immagine del mondo celeste, con luoghi privilegiati (= Israele) e luoghi degradati (= Egitto, Babilonia, ecc.). I due piani di realtà sono distinti fra loro: gli Ebrei deportati a Babilonia simboleggiano le anime privilegiate degradate da luogo più alto a uno più basso del cielo a causa di cattiva condotta. Il secondo schema, invece, fonde i due piani di realtà: il mondo terreno rappresenta, per così dire, la parte più degradata del mondo celeste, il luogo dove vengono inviate le creature razionali che hanno peccato. Per di più, malgrado incertezze e la tendenza ad allegorizzare (<i>Co. Io</i>., VI, 35 [18]; IX, 20 [5]), Origene prospetta la sede infernale come situata più in basso della terra (cfr. <i>infra</i> e <i>Ho. Gen</i>., 15, 5; <i>Ho. Ex</i>., <i>6,</i> 8), mentre colloca i demoni all’opera sulla terra e nel cielo (cfr., p. es., III, 2-3; <i>Ho. Num</i>., 11, 4). Tutto ciò può aver occasionato qualche sfasamento che qua e là si avverte nelle descrizioni origeniane.</p>

  <p class="NotaPie"><a href="#_FtntUp57_7" id="_FtntDown57_7">[57]</a> Cioè, secondo il solito simbolismo, le creature razionali degradate dalla condizione più alta, di cui gl’israeliti terrestri sono il simbolo.</p>

  <p class="NotaPie"><a href="#_FtntUp58_6" id="_FtntDown58_6">[58]</a> <i>Di qui... popoli</i> (p. 530, 1. 14): questo lungo passo è omesso per intero dalla <i>Philocalia</i>. La parte centrale è omessa anche da Rufino, ma la lacuna rufiniana viene sanata, forse per intero, da Girolamo. Per i concetti espressi (profezie sui singoli popoli): cfr. <i>Ho. Num</i>., 11, 4; <i>De Pr</i>., II, 3, 7 e nota, e i passi citati <i>supra</i>.</p>

  <p class="NotaPie"><a href="#_FtntUp59_6" id="_FtntDown59_6">[59]</a> <i>Poiché... abitiamo;</i> questo passo, omesso da Rufino, è addotto come citazione letterale da <span class="Vers">Hier.</span>, <i>Ep</i>. 124, 11.</p>

  <p class="NotaPie"><a href="#_FtntUp60_6" id="_FtntDown60_6">[60]</a> Cioè morte spiritualmente a causa del peccato: cfr. II, 3, 2; II, 8, 3.</p>

  <p class="NotaPie"><a href="#_FtntUp61_6" id="_FtntDown61_6">[61]</a> Qui si avverte bene la fusione dei due schemi, cui sopra abbiamo accennato. La terra è zona intermedia: di degradazione per le creature peccatrici, che vi scendono dal cielo; di progresso per le anime infernali che redimendosi cominciano ad ascendere e che, se continueranno a progredire, arriveranno fino al cielo (cfr. I, 6, 2-3; II, 8, 3). D’altra parte a questo discendere e salire di creature razionali sulla terra corrisponde analogo salire e discendere che si svolge sopra la terra, nel firmamento (cioè nella parte inferiore del cielo: cfr. II, 3, 6): qui scendono dal cielo le creature peccatrici e salgono dalla terra quelle già peccatrici che sono in via di purificazione e reintegrazione nella condizione primitiva. Schematicamente l’universo origeniano si può qui raffigurare in quattro stadi: cielo-firmamento-terra-inferno, di cui il secondo e il terzo sono di passaggio fra il primo (suprema perfezione) e il quarto (suprema abiezione). Ma all’interno di tali stadi dobbiamo immaginare altre infinite variazioni di condizione. Sul venire delle anime nei corpi cfr. anche <i>Co. Io</i>., XX, 4.</p>

  <p class="NotaPie"><a href="#_FtntUp62_5" id="_FtntDown62_5">[62]</a> Dopo la fine del passo riportato da Girolamo Schnitzer, Koetschau e anche Bardy (p. 196) sospettano lacuna, prima della ripresa di Rufino, dato che Girolamo, dopo aver addotto il passo origeniano, continua dicendo che cosi Origene cercava di dimostrare che il firmamento era inferno rispetto al cielo, e la terra inferno rispetto al firmamento e cielo rispetto all’inferno sito sottoterra. Questo sarebbe il contenuto del resto del passo omesso da Rufino. In realtà questo passo di Girolamo ha l’apparenza di essere la deduzione che egli ha creduto di trarre dal passo di Origene prima addotto (deduzione in complesso non arbitraria se si tien conto anche di quanto abbiamo osservato più su sulla relatività del rapporto cielo-terra-inferno): perciò non sono sicuro che il passo omesso da Rufino fosse più ampio di quello riportato da Girolamo.</p>

  <p class="NotaPie"><a href="#_FtntUp63_5" id="_FtntDown63_5">[63]</a> Per valutare esattamente questa affermazione di Origene, che sembra ammettere la scarsezza di elementi di prova a sostegno della sua interpretazione, cfr. quanto abbiamo osservato a IV, 2, 8.</p>

  <p class="NotaPie"><a href="#_FtntUp64_5" id="_FtntDown64_5">[64]</a> Cfr. anche <i>Ho. Gen</i>., 15, 5</p>

  <p class="NotaPie"><a href="#_FtntUp65_4" id="_FtntDown65_4">[65]</a> La diversità di condizione, pur nel comune soggiorno sulla terra, è conseguenza della diversa entità del peccato commesso.</p>

  <p class="NotaPie"><a href="#_FtntUp66_4" id="_FtntDown66_4">[66]</a> Cfr. la stessa interpretazione del passo di Matteo a <i>Co. Mat</i>., X, 6, dove il campo, oltre che la sacra scrittura, può anche simboleggiare Cristo.</p>

  <p class="NotaPie"><a href="#_FtntUp67_2" id="_FtntDown67_2">[67]</a> Sull’illuminazione dei misteri della saggezza, che ci viene da Dio cfr. <i>Sel. in Iob,</i> PG XII, 1036; <i>Frag. in Ier</i>., 21, GCS III, 195; <i>Frag. in Eph</i>., 5; JTS, 3, 240; <i>Ho. los</i>., 9, <i>6;</i> 26, 1; <i>Ho. Iud</i>., 5, 1.</p>

  <p class="NotaPie"><a href="#_FtntUp68_2" id="_FtntDown68_2">[68]</a> La netta distinzione che Origene introduce fra terra e cielo, e la concezione della terra come luogo di cattività si ripercuote anche nell’interpretazione della promessa fatta da Dio ad Abramo, dove non si faceva alcuna distinzione fra le stelle del cielo e l’arena del mare. Invece Origene interpreta positivamente le stelle e negativamente l’arena e vede nelle prime il simbolo delle anime elette che sono scese in terra (cfr. <i>infra) </i>e nelle seconde il simbolo delle anime che in terra avrebbero tralignato. Sulla valutazione negativa dell’arena forse ha influito anche la concezione usualmente negativa che Origene ha del mare: cfr., p. es., <i>Ho. Ier</i>., 16, 1; <i>Co. Mat</i>., XIII, 17; XVI, 26. Per analoga interpretazione negativa dell’arena e positiva delle stelle, ma in contesto meno esoterico, cfr. <i>Ho. Gen</i>., 9, 2.</p>

  <p class="NotaPie"><a href="#_FtntUp69_2" id="_FtntDown69_2">[69]</a> Qui termina il lungo <i>excerptum</i> riportato nella <i>Philocalia</i>.</p>

  <p class="NotaPie"><a href="#_FtntUp70_2" id="_FtntDown70_2">[70]</a> Sulla creature razionali che vengono inviate sulla terra e rinchiuse in corpi umani non per punizione ma per soccorrere le altre e cooperare alla loro purificazione e reintegrazione cfr. I, 7, 5; II, 9, 7; III, 5, 4; <i>Ho. Ez</i>., 1, 1.</p>

  <p class="NotaPie"><a href="#_FtntUp71_2" id="_FtntDown71_2">[71]</a> Cfr. III, 2, 5; IV, 3, 8.</p>

  <p class="NotaPie"><a href="#_FtntUp72_2" id="_FtntDown72_2">[72]</a> I punti che qui adduce Origene coincidono in parte con quelli enumerati a II, n, 5 fra i misteri di cui i beati avranno piena cognizione quando giungeranno nella sede celeste. L’interpretazione allegorica della scrittura permette di intravvedere un barlume della loro realtà. Per le interpretazioni che dà Origene di parecchi di questi fatti cfr. le <i>Omelie sull’Esodo</i> e <i>sul Levitico,</i> in particolare <i>Ho. Ex</i>., 4 (piaghe dell’Egitto); 9 (tabernacolo); <i>Ho. Lev</i>., 6 (veste sacerdotale); 8 (purificazioni). Sulla citazione di <i>Hebr</i>., 8, 5 cfr. I, 1, 4; III, 5, 1; IV, 2, 6.</p>

  <p class="NotaPie"><a href="#_FtntUp73_2" id="_FtntDown73_2">[73]</a> Le anime che vengono censite sono quelle che si trovano in posizione di eccellenza; alle loro dipendenze si trovano le altre anime, simboleggiate dalle donne e dai bambini che vengono esclusi dal censimento. Per una interpretazione del censimento cfr. <i>Ho. Num</i>., 1, 1; 4, 1. Per l’interpretazione allegorica delle guerre giudaiche riferite alle lotte nei cieli cfr. Ho. <i>Num</i>., 7, 5. Cfr. anche <i>Ho. Num</i>., 26, 1-2.</p>

  <p class="NotaPie"><a href="#_FtntUp74_2" id="_FtntDown74_2">[74]</a> Il passo sulle guerre d’Israele è riportato non letteralmente da Girolamo (<i>Ep</i>. 124, 11), che rispetto a Rufino precisa che le guerre celesti contro le potenze avverse avverranno quando torneremo alla Gerusalemme celeste, e fa esplicito riferimento alle guerra riferite nei <i>Numeri</i> come simbolo di queste guerre celesti. Non è possibile dire se Girolamo effettivamente abbia riportato particolari del testo originario omesso da Rufino ovvero si tratti soltanto di sue illazioni sulla base di quanto leggiamo anche in Rufino.</p>

  <p class="NotaPie"><a href="#_FtntUp75_2" id="_FtntDown75_2">[75]</a> È superfluo ricordare l’enorme fortuna di queste espressioni paoline nella letteratura patristica: ad essa contribuì anche il fatto che immagini di questo genere erano in voga nella Seconda Sofistica. Cfr. la citazione di <i>Eph</i>., <i>6,</i> 14 segg. in connessione con la lotta contro le potenze avverse a <i>Ho. Num</i>., 7, 6.</p>

  <p class="NotaPie"><a href="#_FtntUp76_2" id="_FtntDown76_2">[76]</a> Cfr. II, 11, 5; <i>Dial. c. Her</i>., 22 e soprattutto <i>Ho. Num</i>., 1, 1 dove analoga interpretazione è suffragata dalla combinazione di <i>Mt</i>., 10, 30 + Iud., 16, 17.</p>

  <p class="NotaPie"><a href="#_FtntUp77_2" id="_FtntDown77_2">[77]</a> La tipologia di questo episodio è suggestivamente sviluppata a <i>Ho. Num</i>., 26, 3-4 e 21, 1, in riferimento al popolo primogenito (= Israele), che appesantito dalla sua <i>animalità</i> (aveva molto bestiame), resta escluso dalla terra promessa, a beneficio dei figli non primogeniti (= Cristiani). Ma qui, in relazione al contesto, l’interpretazione che ha in mente Origene dovrebbe essere più generica, nell’ordine d’idee sviluppato a <i>Ho. Num</i>., 21, 2: nel regno dei cieli i posti migliori sono assegnati a coloro che sulla terra possiedono meno (= sono meno appesantiti dalla materialità del mondo). Alla lontana questo motivo fa pensare a Platone che collocava al sommo del suo stato i filosofi perché meno appesantiti dalla materialità rispetto agli altri uomini: <i>Rep</i>., IX, 591.</p>

  <p class="NotaPie"><a href="#_FtntUp78_2" id="_FtntDown78_2">[78]</a> Origene è solito interpretare il passaggio del Giordano come simbolo del battesimo (<i>Co. Io</i>., VI, 43-44 [26]; <i>Ho. Ios</i>., 4, 1 segg.). Ma qui egli pensa forse a qualcosa di più elevato, che si connette con la vita delle anime nel cielo. Comunque a partire da questo punto Origene torna ad interpretazioni di carattere tipologico orizzontale, anche se sempre personali e in linea con le direttrici fondamentali del suo pensiero.</p>

  <p class="NotaPie"><a href="#_FtntUp79_2" id="_FtntDown79_2">[79]</a> La duplice redazione della legislazione mosaica si prestava ad essere interpretata simbolicamente in riferimento al passaggio dell’antica legge alla legge di Cristo, soprattutto in considerazione del passaggio del comando da Mosè a Giosuè, tradizionale figura di Cristo. Origene prima ricorda questa interpretazione abbastanza ovvia, ma poi ne introduce una molto più personale. Per Giosuè figura di Cristo cfr. <span class="Vers">Ps. Barn</span>., <i>Bp</i>. 12, 8 segg.; <span class="Vers">Iust</span>., <i>Dial. c. Tryph</i>., 75; <span class="Vers">Clem</span>., <i>Paed</i>., I, 7, 60; <span class="Vers">Tert</span>., <i>Adv. Marc</i>., III, 16, 3-4; <span class="Vers">Orig</span>., Ho.<i> Num</i>., 28, 2; <i>Ho. los</i>., 1, 1. 3; 2, 1, ecc. Per il vangelo chiamato seconda legge cfr. <i>Ho. Ios</i>., 9, 4; <span class="Vers">Commod</span>., <i>Instr</i>., I, 38, 5.</p>

  <p class="NotaPie"><a href="#_FtntUp80_2" id="_FtntDown80_2">[80]</a> In connessione con <i>Apoc</i>., 14, 6 Origene prospetta in forma più personale il rapporto fra la prima e la seconda redazione della legge mosaica: la prima è simbolo della legge che Cristo ha recato con la sua venuta nell’umiltà della carne; la seconda è simbolo della realizzazione completa che si verificherà al secondo avvento di Cristo nella gloria, allorché i beati vivranno secondo la legge del vangelo eterno: cfr. anche III, 6, 8; IV, 2, 4 e note; <i>Co. Mat</i>., XII, 29-30; <i>Co. Rom</i>., IV, 8; I, 4. In questa simbologia la prima venuta di Cristo in terra assume duplice dimensione: essa realizza con la nuova legge ciò che nella legge mosaica era solo immagine e simbolo (= ombra), e insieme costituisce il simbolo (= ombra) della realizzazione completa che si avrà con la venuta di Cristo alla fine del mondo (vangelo temporale-vangelo eterno). Il fulcro della complessa tipologia è rappresentato da <i>Lam</i>., 4, 20, dove l’ombra del Cristo signore è interpretata come l’incarnazione di Cristo (cfr. II, 6, 7), si che diventa possibile presentare come ombra sia la legge mosaica (<i>Hebr</i>., 8, 5) sia la legge di Cristo (<i>Lam</i>., 4, 20). Cfr. nello stesso senso <i>Co. Io</i>., I, 7 (9); II, 6 (4);<i> Co. Cant</i>., III, GCS VIII, 182; e con distinzione fra ombra (= legge mosaica) e immagine (= primo avvento di Cristo) rispetto alle realtà future, <i>Ho. XXXVIII Ps</i>., 2, 2. Cfr. anche <i>Co. Rom</i>., V, 1; <i>Co. Mat</i>., XII, 3.</p>

  <p class="NotaPie"><a href="#_FtntUp81_2" id="_FtntDown81_2">[81]</a> <i>Come... aver -fine-,</i> non è del tutto chiaro il rapporto fra questo passo tramandato da Girolamo (<i>Ep</i>. 124, 12) e il passo della traduzione di Rufino riportato or ora: infatti non si può escludere che essi possano in parte coincidere; e se ammettiamo ciò, Rufino avrebbe rimaneggiato radicalmente il testo originario. Ma il senso della sua traduzione è qui perfettamente origeniano; e d’altra parte ciò che dice lui non esclude ciò che dice Girolamo, ma lo completa bene. Perciò ritengo che i due passi vadano bene inseriti uno dopo l’altro. Dopo aver interpretato con tipologia orizzontale il rapporto fra il vangelo terreno di Cristo e quello eterno, Origene lo trasferisce su un piano di allegoria verticale: il vangelo terreno, in quanto legge - e ogni legge è immagine e ombra di realtà superiore -, è simbolo di una legge celeste in vigore nel cielo, anch’essa bisognosa di completamento e perfezionamento (= vangelo eterno) che si avrà alla fine di questo nostro mondo transeunte.</p>

  <p class="NotaPie"><a href="#_FtntUp82_2" id="_FtntDown82_2">[82]</a> <i>Se poi... la fine del mondo</i>: questo passo è tramandato da Giustiniano (<i>Ep. ad Mennam,</i> Mansi, IX, 532), con la soprascritta: <i>Cristo deve essere stato crocifisso anche per i demoni, e ciò avverrà più volte negli eoni </i>(= <i>mondi) futuri</i>. Lo tramanda anche Girolamo di séguito al passo sopra addotto: l’unica differenza notevole col testo di Giustiniano è alla fine: <i>affinché le genti di tutti i luoghi siano salvati dalla sua passione,</i> invece di <i>finché... mondo</i>. Su questo passo è fondata l’accusa antica e moderna secondo cui Origene avrebbe ammesso la ripetizione celeste del sacrificio di Cristo a beneficio delle creature celesti in peccato (= demoni). Ma il passo si può intendere in armonia con altri in cui l’unica crocifissione di Cristo viene presentata come avvenuta anche a beneficio dei celesti, oltre che dei terrestri. Su questa sola base, data l’ambiguità del testo, non è corretto fondare l’accusa che Girolamo <span class="Vers">Teofilo</span> (<i>apud</i> [<span class="Vers">Hier.</span>], <i>Ep</i>. 92, 4) e Giustiniano hanno rivolto a Origene. Si tenga comunque anche presente il tono cauto con cui Origene avanza la sua proposta. Cfr. quanto abbiamo osservato a II, 3, 5. Per il motivo della crocifissione vista come distruzione delle potenze avverse cfr. III, 3, 2 e nota.</p>

  <p class="NotaPie"><a href="#_FtntUp83_2" id="_FtntDown83_2">[83]</a> Se questo richiamo non è stato inserito da Rufino (cfr. III, 1, 7), esso fa trapelare la consapevolezza da parte di Origene dell’ardire della sua speculazione libera, e vuol significare l'intenzione di rimaner fedele alla fede della chiesa. Sui limiti che egli stesso fissa alle sue ipotesi cfr. I, 6, 1; I, 8, 4; II, 2, 2; II, 3, 7: II, 8, 5; II, 9, 5, ecc.</p>

  <p class="NotaPie"><a href="#_FtntUp84_2" id="_FtntDown84_2">[84]</a> Cfr. <i>Co. Io</i>., I, 4 (6); IV, 1-2; <i>De Pr</i>., IV, 1, 7. Origene si preoccupa di svincolare il contenuto della scrittura dalla forma in cui è espresso, per superare la diffidenza con cui spesso i pagani e anche i cristiani colti la consideravano, perché tanto lontana; nell’epressione, dai moduli consueti delle norme di retorica. Si pensi alle obiezioni di Celso e all’atteggiamento del giovane Agostino.</p>

  <p class="NotaPie"><a href="#_FtntUp85_1" id="_FtntDown85_1">[85]</a> l’apostolo... nei secoli (p. 539, 1. 21): passo tramandato da <span class="Vers">Pamph</span>., <i>Apol</i>., PG XVII, 569 segg.</p>

  <p class="NotaPie"><a href="#_FtntUp86_1" id="_FtntDown86_1">[86]</a> Sull’eccellenza e dignità della scrittura divina cfr. IV, 2, 1. 9; <i>Ho. Num</i>., 26, 3; <i>Ho. Ier</i>., 12, 1.</p>

  <p class="NotaPie"><a href="#_FtntUp87_1" id="_FtntDown87_1">[87]</a> Sull’illuminazione divina che rende possibile penetrare parzialmente i misteri divini cfr. anche <i>Co. Io</i>., XIII, 23; <i>Ho. Num</i>., 26, 3; <i>Ho. Ios</i>., 20, 4. D’altra parte, anche con questo aiuto la possibilità per l’uomo di conoscere la realtà divina resta molto limitata: cfr. II, 6, 1 e nota. E qui Origene afferma che alcuni misteri divini restano sconosciuti non soltanto agli uomini ma anche ad ogni altro essere creato: cfr. anche <i>Co. Io</i>., II, 18 (12); XXXII, 28 (18).</p>

  <p class="NotaPie"><a href="#_FtntUp88_1" id="_FtntDown88_1">[88]</a> Su questa ricerca senza fine cfr. II, 3, 7 e nota.</p>

  <p class="NotaPie"><a href="#_FtntUp89_1" id="_FtntDown89_1">[89]</a> Su questa interpretazione giudeocristiana della visione di Isaia cfr. I, 3, 4 e nota. Sul fatto che le creature non conoscono né inizio né fine delle cose ma solo <i>media</i> cfr. <i>Ho. Is</i>., 4, 1; 1, 2 (anche di Dio si conoscono solo <i>media; </i>cfr. quanto ho osservato in « Riv. Cult, class, e med. », 1963, pp. 176 segg.): solo congetturando su questi <i>media</i> ci si può fare idea dei <i>novissima</i>:<i> Co. Cant</i>., III, GCS VIII, 210. Su altre tradizioni giudeocristiane in Origene cfr. <i>Ho. Num</i>., 13, 5; <i>Ho. Ier</i>., 19, 2, GCS III, 178; <i>Ho. Luc</i>., 34, 3.</p>

  <p class="NotaPie"><a href="#_FtntUp90_1" id="_FtntDown90_1">[90]</a> Sulla ignoranza delle creature superiori agli uomini cfr.<i> Co. Cant</i>., II; GCS VIII, 186; <i>C. Cels</i>., VI, 62; <i>Ad Martyr</i>., 13.</p>

  <p class="NotaPie"><a href="#_FtntUp91_1" id="_FtntDown91_1">[91]</a> Però Origene ammette per i nomi propri connessione fra il nome e le caratteristiche dell’essere designato da quel nome: <i>Ho. Ios</i>., 23, 4, e di questo criterio si vale largamente per l’interpretazione allegorica, sulle tracce di Filone.</p>

  <p class="NotaPie"><a href="#_FtntUp92_1" id="_FtntDown92_1">[92]</a> Per l’uguaglianza incorporeo = invisibile cfr. anche I, 7, 1. Origene se ne serve anche per evitare ogni equivoco, poiché, secondo gli Stoici, si poteva parlare di invisibilità anche a proposito di corpo aereo e sottile.</p>

  <p class="NotaPie"><a href="#_FtntUp93_1" id="_FtntDown93_1">[93]</a> Cfr. <i>C. Cels</i>., VI, 71; VII, 32; <i>De Pr</i>., II, 2, 2; IV, 4, 10; I, 7, 1 e relative note.</p>

  <p class="NotaPie"><a href="#_FtntUp94_1" id="_FtntDown94_1">[94]</a> Cfr. I, 6, 4; II, 2, 2.</p>

  <p class="NotaPie"><a href="#_FtntUp95_1" id="_FtntDown95_1">[95]</a> Origene, che altrove mette in risalto la cooperazione di tutta la trinità nell’ispirazione della scrittura (IV, 2, 2; IV, 2, 7), qui la riporta specificamente allo Spirito santo, secondo la tradizione: cfr. I, <i>praef</i>., 4; <i>C. Cels</i>., V, 60, ecc. Per il rapporto logos-spirito nell’ispirazione della scrittura cfr. <i>Co. Io</i>., XX, 29 (23) e, più in generale, <i>Ho. Luc</i>., 22, 1.</p>

  <div class="fixedButton">
    <a href="#start_30"><img src="../Images/Flecha.png" width="50%"/></a>
  </div>

  <a id="section_31"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_47">4&#160;<a href="#_FtntDown1_31" id="_FtntUp1_31">[1]</a>. RICAPITOLAZIONE<br/>[SUL PADRE FIGLIO SPIRITO SANTO<br/>E SUGLI ALTRI ARGOMENTI<br/>CHE SONO STATI TRATTATI]&#160;<a href="#_FtntDown2_31" id="_FtntUp2_31">[2]</a></h2>

  <p class="Normal">1. 〈Tornando&#160;<a href="#_FtntDown3_31" id="_FtntUp3_31">[3]</a> a trattare del Padre Figlio e Spirito santo, è tempo di esaminare qualche punto che prima avevamo lasciato da parte. Riguardo al Padre, affermiamo che egli diventa Padre del Figlio pur essendo indivisibile e inseparabile, non avendolo emanato&#160;<a href="#_FtntDown4_31" id="_FtntUp4_31">[4]</a>, come suppongono alcuni. Se infatti il Figlio è emanazione del Padre e generato da lui come gli animali generano i loro figli, ne consegue che sono corpi sia chi ha emanato sia chi è stato emanato〉. Perciò noi non affermiamo, come alcuni eretici&#160;<a href="#_FtntDown5_31" id="_FtntUp5_31">[5]</a>, che una parte della sostanza del Padre si è mutata nel Figlio, né che il Padre ha creato il Figlio dal nulla&#160;<a href="#_FtntDown6_31" id="_FtntUp6_31">[6]</a>, cioè fuori dalla sua sostanza&#160;<a href="#_FtntDown7_31" id="_FtntUp7_31">[7]</a>, sì che c’è stato un tempo in cui il Figlio non è esistito. Affermiamo invece che, al di fuori di ogni idea di corporeità, da Dio invisibile e incorporeo è stata generata la parola e la sapienza senza alcuna affezione corporea, come la volontà procede dall’intelletto&#160;<a href="#_FtntDown8_31" id="_FtntUp8_31">[8]</a>. E dal momento che egli è chiamato figlio dell’amore&#160;<a href="#_FtntDown9_30" id="_FtntUp9_30">[9]</a> (<i>Col</i>.,1, 13), non è fuor di luogo ritenerlo anche figlio del volere. 〈Così&#160;<a href="#_FtntDown10_30" id="_FtntUp10_30">[10]</a> è stato generato dal volere del Padre il Figlio&#160;<a href="#_FtntDown11_30" id="_FtntUp11_30">[11]</a> <i>che è immagine di Dio invisibile</i> (<i>Col</i>.,1, 15) e <i>riflesso della sua gloria e impronta della sua sostanza</i> (<i>Hebr</i>., 1, 3), <i>primogenito di tutta la creazione</i> (<i>Col</i>.,1, 15): creatura, sapienza. Infatti proprio la sapienza dice: <i>Il signore mi ha creato inizio delle sue vie per le sue opere</i> (<i>Prov</i>., 8, 22)〉... 〈Se è immagine di Dio invisibile, é immagine invisibile&#160;<a href="#_FtntDown12_30" id="_FtntUp12_30">[12]</a>. E io oserei aggiungere che, in quanto somiglianza del Padre, non c’è stato tempo in cui non esisteva. Quando mai infatti Dio, che secondo Giovanni è luce - infatti <i>Dio è luce</i> (<i>I Io</i>., 1,5) -, non ebbe il riflesso della sua gloria, sì che uno potrebbe osare di attribuire un principio&#160;<a href="#_FtntDown13_29" id="_FtntUp13_29">[13]</a> al Figlio quasi prima non esistente? Quando mai non esistette l’immagine della sostanza ineffabile&#160;<a href="#_FtntDown14_29" id="_FtntUp14_29">[14]</a> innominabile e inesprimibile del Padre, la sua impronta, la parola che conosce il Padre (<i>Io</i>.,10, 15)? Chi osa dire: C’era un tempo in cui il Figlio non esisteva&#160;<a href="#_FtntDown15_29" id="_FtntUp15_29">[15]</a>, consideri che così egli afferma: Un tempo non esisteva la sapienza, non esisteva la parola, non esisteva la vita&#160;<a href="#_FtntDown16_28" id="_FtntUp16_28">[16]</a> 〉, poiché tutte queste determinazioni definiscono perfettamente la sostanza di Dio Padre. Perciò esse non possono mai essere divise da lui né separate dalla sua sostanza; e benché al pensiero si presentino come pluralità, nella realtà e nella sostanza sono una cosa sola&#160;<a href="#_FtntDown17_27" id="_FtntUp17_27">[17]</a>, in cui è presente la pienezza della divinità (<i>Col</i>.,2, 9). 〈Né è lecito&#160;<a href="#_FtntDown18_27" id="_FtntUp18_27">[18]</a> né privo di pericoli che a causa della nostra debolezza noi cerchiamo di privare Dio della parola unigenita che esiste sempre con lui e che è sapienza di cui Dio si rallegrava (<i>Prov</i>.,.8, 30): altrimenti si dovrebbe pensare che egli non si sia sempre rallegrato〉.</p>

  <p class="Normal">D’altra parte&#160;<a href="#_FtntDown19_27" id="_FtntUp19_27">[19]</a> l’affermazione che non c’è stato tempo in cui il Figlio non esisteva, deve essere accolta con indulgenza. Infatti anche questi nomi, come quando e mai, hanno significato di carattere temporale: invece ciò che si predica del Padre del Figlio e dello Spirito santo deve essere inteso al di là di ogni tempo e di ogni eternità&#160;<a href="#_FtntDown20_27" id="_FtntUp20_27">[20]</a>. Infatti c’è solo la trinità che ecceda ogni comprensione di carattere non solo temporale ma anche eterno. Invece tutto ciò che esiste all’infuori della trinità deve essere commisurato al tempo&#160;<a href="#_FtntDown21_27" id="_FtntUp21_27">[21]</a> e alla durata. Di conseguenza, il Figlio di Dio, che in quanto parola è Dio che in principio era presso Dio (<i>Io</i>.,1, 1), nessuno penserà che sia circoscritto in qualche luogo&#160;<a href="#_FtntDown22_27" id="_FtntUp22_27">[22]</a>, e neppure in quanto sapienza verità vita giustizia santificazione redenzione: infatti in quanto tale egli non ha bisogno di spazio per agire e operare; ma queste determinazioni debbono essere intese in relazione a coloro che partecipano della sua facoltà e della sua operazione.</p>

  <p class="Normal">2. Se poi uno dirà che, a causa di coloro che partecipano&#160;<a href="#_FtntDown23_28" id="_FtntUp23_27">[23]</a> della parola di Dio, della sapienza, della verità, della vita, anche la parola e la sapienza di Dio sembrano circoscritti in un luogo, risponderemo che senza dubbio Cristo, in quanto parola sapienza ecc., era in Paolo, sì che questi diceva<i>: O cercate una prova di colui che parla in me, Cristo?</i> (<i>II Cor</i>.,13; 3); e ancora: <i>Vivo non io, ma Cristo vive in me</i> (<i>Gal</i>.,2, 20). Ma chi dubiterà che, mentre era in Paolo, egli era similmente in Pietro in Giovanni e in tutti i santi, non solo quelli della terra ma anche quelli del cielo? Non è infatti concepibile affermare che Cristo era in Pietro e in Paolo, e non nell’arcangelo Michele e in Gabriele. Di qui si ricava chiaramente che la divinità del Figlio di Dio non era circoscritta in un luogo, altrimenti egli sarebbe stato in uno e non in un altro: ma secondo la maestà della natura incorporea&#160;<a href="#_FtntDown24_26" id="_FtntUp24_26">[24]</a> egli non è circoscritto in alcun luogo sì che nessun luogo è privo della sua presenza. Solo a questa diversità dobbiamo pensare, che anche se egli è presente in diverse persone, in Pietro- Paolo Michele Gabriele, tuttavia non è presente in tutti allo stesso modo. Infatti egli è presente in maniera più completa, più luminosa e, per così dire, più evidente negli arcangeli&#160;<a href="#_FtntDown25_26" id="_FtntUp25_26">[25]</a> che negli altri santi. Ciò si ricava dal fatto che, quando i beati saranno giunti alla massima perfezione, secondo le parole del vangelo diventeranno simili o uguali agli angeli&#160;<a href="#_FtntDown26_26" id="_FtntUp26_26">[26]</a> (<i>Mt</i>.,22, 30; <i>Lc</i>.,20, 36). Perciò Cristo è presente nelle singole persone più o meno in relazione ai loro meriti.</p>

  <p class="Normal">3. Ricapitolati rapidamente questi concetti sulla trinità ricordiamo anche che la scrittura dice che per opera del Figlio&#160;<a href="#_FtntDown27_26" id="_FtntUp27_26">[27]</a> <i>sono state create tutte le cose del cielo e della terra, visibili e invisibili, troni dominazioni principati potestà: tutto è stato creato per lui e in lui, ed egli è prima di tutti e tutto sussiste in lui, che e il capo</i> (<i>Col</i>.,1, 16 segg.). Lo stesso concetto è in Giovanni che dice nel vangelo: <i>Tutto è stato fatto per opera sua e senza di lui nulla è stato fatto</i> (<i>Io</i>.,1, 3). Davide poi, per significare il mistero di tutta la trinità nella creazione dell’universo, dice: <i>Dalla parola del signore sono stati stabiliti i cieli, e dallo spirito della sua bocca tutta la loro potenz</i>a&#160;<a href="#_FtntDown28_26" id="_FtntUp28_26">[28]</a> (<i>Ps</i>.,32, 6).</p>

  <p class="Normal">Quindi ricorderemo debitamente la venuta corporea e l’incarnazione del Figlio unigenito di Dio: a questo proposito non si deve pensare che tutta la maestà della sua divinità sia stata racchiusa&#160;<a href="#_FtntDown29_24" id="_FtntUp29_24">[29]</a> nell’àmbito di un piccolo corpo, in modo tale che l’intera parola di Dio, la sua sapienza, la sostanziale verità e la vita sia stata separata dal Padre e, costretta e circoscritta in un piccolo corpo, non abbia potuto agire altrove. Ma la professione di fede deve stare attenta ad evitare ambedue gli errori, sì da credere che nulla sia venuto a mancare alla divinità di Cristo e che non ci sia stata alcuna scissione&#160;<a href="#_FtntDown30_24" id="_FtntUp30_24">[30]</a> dalla sostanza paterna, che è dovunque. Proprio questa indicava Giovanni il Battista quando diceva alle turbe, mentre Cristo era corporalmente assente: <i>In mezzo a voi sta uno che non conoscete, che è venuto dopo di me, di cui io non sono degno di sciogliere il laccio dei calzari</i> (<i>Io</i>.,1, 26 seg.): certo di lui&#160;<a href="#_FtntDown31_23" id="_FtntUp31_23">[31]</a> che, quanto a presenza corporale, non c’era non si poteva dire che stava in mezzo a coloro fra i quali non era corporalmente presente. Di qui si dimostra che anche quando era incarnato il Figlio di Dio era presente dovunque nella sua interezza.</p>

  <p class="Normal">4. Nessuno però creda che con ciò noi intendiamo affermare che una parte della divinità del Figlio di Dio si trovava in Cristo mentre il resto si trovava altrove o dovunque: così possono pensare coloro che non conoscono la natura della sostanza incorporea e invisibile. Infatti è impossibile che si predichi una parte di un essere incorporeo o che in lui avvenga una divisione: ma il Figlio di Dio si trova in tutto e per tutto e sopra tutto (<i>I Eph</i>.,1, 22 seg.) nel modo che sopra abbiamo detto&#160;<a href="#_FtntDown32_23" id="_FtntUp32_23">[32]</a>, cioè in quanto viene concepito come sapienza parola vita verità, e questo concetto esclude senz’altro ogni delimitazione spaziale. Il Figlio di Dio, volendo manifestarsi agli uomini e stare in mezzo a loro per la salvezza del genere umano, ha assunto non solo corpo umano, come taluni credono, ma anche anima&#160;<a href="#_FtntDown33_21" id="_FtntUp33_21">[33]</a>, simile per natura alle anime nostre ma per volontà e capacità simile a lui e tale da adempire indefettibilmente tutto ciò che la parola e la sapienza avessero voluto e stabilito&#160;<a href="#_FtntDown34_20" id="_FtntUp34_20">[34]</a>.</p>

  <p class="Normal">Che abbia avuto un’anima proprio il salvatore afferma chiaro nel vangelo: <i>Nessuno pub togliere da me la mia anima, ma la depongo da me. Infatti ho il potere di deporla e di prenderla di nuovo</i> (<i>Io</i>.,10, 18): e ancora: <i>La mia anima è afflitta fino alla morte</i> (<i>Mt</i>.,26, 38); e ancora: <i>Ora la mia anima è turbata</i> (<i>Io</i>.,12, 27). 〈Certo&#160;<a href="#_FtntDown35_20" id="_FtntUp35_20">[35]</a> l’anima che è turbata e afflitta non è l’unigenito (<i>Io</i>.,1, 18) né il primogenito di tutta la creazione (<i>Col</i>.,1, 15) né Dio parola, che, essendo superiore all’anima, in quanto Figlio di Dio affermava: <i>Ho potere di deporla e di riprenderla</i> (<i>Io</i>.,10, 18)〉. Non affermiamo tuttavia che il Figlio di Dio era presente in quell’anima come era presente nell’anima di Paolo o di Pietro o degli altri santi nei quali crediamo che Cristo parlava come in Paolo&#160;<a href="#_FtntDown36_20" id="_FtntUp36_20">[36]</a> (<i>II Cor</i>.,13, 3). Ma a tutti costoro riferiamo ciò che dice la scrittura: <i>Nessuno è mondo da sozzura, neppure se ha vissuto un solo giorno</i>&#160;<a href="#_FtntDown37_20" id="_FtntUp37_20">[37]</a> (<i>Iob,</i> 14, 4 seg.). Invece l’anima che stava in Gesù <i>ha scelto il bene prima di conoscere il male</i> (<i>Is</i>.,7, 15 seg.), e poiché <i>ha amato la giustizia e ha odiato l’iniquità Dio l’ha unta con l’olio della gioia più dei suoi compagni</i> (<i>Ps</i>.,44, 8). È stata unta con l’olio della gioia allorché si è congiunta alla parola di Dio con immacolata unione, e grazie a ciò sola fra tutte le anime non ha accolto peccato, poiché ha accolto bene e compiutamente il Figlio di Dio: 〈come&#160;<a href="#_FtntDown38_18" id="_FtntUp38_18">[38]</a> il Figlio e il Padre sono una cosa sola (<i>Io</i>.,10, 30), così anche il Figlio e l’anima da lui assunta sono una cosa sola〉; a lei si applicano gli appellativi del Figlio ed essa è chiamata Gesù Cristo, per opera del quale tutto è stato fatto (<i>Io</i>.,1, 3).</p>

  <p class="Normal">Penso che riferendosi a quest’anima, che aveva accolto in sé tutta la sapienza di Dio, la verità e la vita, l’apostolo abbia anche detto&#160;<a href="#_FtntDown39_18" id="_FtntUp39_18">[39]</a>: <i>La vostra vita è nascosta con Cristo in Dio: allorché sarà apparso Cristo che è la vostra vita, allora apparirete anche voi con lui in gloria</i> (<i>Col</i>.,3, 3 seg.). Chi altro sarà qui Cristo di cui si dice che è nascosto in Dio e che dopo apparirà, se non colui che è stato unto con l’olio della gioia, cioè ripieno di Dio sostanzialmente, nel quale ora è nascosto? Infatti Cristo è proposto come esempio a tutti i credenti, perché, come quello ha scelto il bene sempre e prima di conoscere il male, e ha amato la giustizia e ha odiato l’iniquità e per questo Dio l’ha unto con l’olio di gioia, così ognuno anche dopo l’errore e il peccato si purifichi seguendo l’esempio proposto, e avendo Cristo come guida del cammino intraprenda la difficile via della virtù: così, imitandolo per quanto è possibile, diventiamo partecipi della natura divina, secondo quanto è scritto: <i>Chi dice di credere in Cristo si deve comportare come lui si è comportato</i> (<i>I Io</i>., 2, 6). Pertanto la parola e la sapienza, per la cui imitazione siamo detti sapienti e dotati di ragione, diventa tutto a tutti&#160;<a href="#_FtntDown40_17" id="_FtntUp40_17">[40]</a> per guadagnare tutti, e diventa debole con i deboli per guadagnare i deboli (<i>I Cor</i>., 9, 22); e perché diventa debole è detto di lui: <i>Anche se e stato crocifisso per la sua debolezza, ma vive per la potenza di Dio</i> (<i>II Cor</i>.,13, 4). Infatti per i Corinzi che erano deboli Paolo giudica di <i>non conoscere fra loro niente se non Gesù Cristo e questo crocifisso</i> (<i>I Cor</i>., 2, 2).</p>

  <p class="Normal">5. Alcuni&#160;<a href="#_FtntDown41_15" id="_FtntUp41_15">[41]</a> pensano&#160;<a href="#_FtntDown42_15" id="_FtntUp42_15">[42]</a> che si riferisca a questa anima prima che avesse assunto il corpo da Maria anche ciò che dice l’apostolo: <i>Egli che, essendo nella condizione di Dio, non ha considerato come rapina essere uguale a Dio, ma si è annientato prendendo la forma del servo</i> (<i>Phil</i>.,2, 6 seg.), senza dubbio per ricondurre questa forma con esempi e precetti migliori alla condizione di Dio e reintegrarla nella pienezza dalla quale si era annientata.</p>

  <p class="Normal">Come partecipando del Figlio di Dio uno viene adottato come figlio&#160;<a href="#_FtntDown43_15" id="_FtntUp43_15">[43]</a> e partecipando della sapienza diventa sapiente in Dio, così partecipando dello Spirito santo diventa santo e spirituale. Infatti partecipare dello Spirito santo è la stessa cosa che partecipare del Padre e del Figlio, poiché una e incorporea&#160;<a href="#_FtntDown44_14" id="_FtntUp44_14">[44]</a> è la natura della trinità. E quanto abbiamo detto della partecipazione dell’anima, come vale per le anime, vale anche per gli angeli&#160;<a href="#_FtntDown45_14" id="_FtntUp45_14">[45]</a> e le potenze celesti, perché ogni creatura razionale ha bisogno di partecipare della trinità.</p>

  <p class="Normal">Nelle pagine precedenti, per quanto siamo stati capaci, abbiamo esaminato&#160;<a href="#_FtntDown46_13" id="_FtntUp46_13">[46]</a> quali fossero i princìpi costitutivi di questo mondo visibile, perché anche su questo argomento si discute molto; lo abbiamo fatto&#160;<a href="#_FtntDown47_12" id="_FtntUp47_12">[47]</a> sia per quelli dei nostri fedeli che cercano spiegazione razionale dei princìpi della fede sia per gli eretici che provocano discussioni contro di noi e troppo frequentemente parlano della materia&#160;<a href="#_FtntDown48_9" id="_FtntUp48_9">[48]</a>, che neppure essi sanno che cosa effettivamente sia. Ritengo perciò necessario tornare brevemente sull’argomento.</p>

  <p class="Normal">6. Per prima cosa si sappia che finora non sono riuscito a trovare nelle scritture canoniche un solo passo in cui il nome di materia sia adoperato ad indicare la sostanza che fa da sostrato ai corpi. Infatti quando Isaia dice: <i>E consumerà come fieno la materia</i>&#160;<a href="#_FtntDown49_9" id="_FtntUp49_9">[49]</a> (<i>Is</i>.,10, 17), poiché parla di coloro che si trovano fra i supplizi, egli adopera materia nel senso di peccati. E se in altro passo delle scritture c’è il termine materia, credo che mai sia adoperato nel significato che ora ci interessa, se non nella Sapienza attribuita a Salomone, che però non tutti considerano libro ispirato&#160;<a href="#_FtntDown50_8" id="_FtntUp50_8">[50]</a>. Qui è scritto così: <i>Non mancava alla tua mano onnipotente, che aveva creato il mondo dalla informe materia, la capacità di mandare contro di loro moltitudine di orsi e feroci leoni</i> (<i>Sap</i>.,11, 17).</p>

  <p class="Normal">Molti poi pensano che si tratti della materia delle cose là dove all’inizio della Genesi Mosè ha scritto: <i>In principio Dio ha fatto il cielo e la terra; e la terra era invisibile e disordinata</i> (<i>Gen</i>.,1, 1 seg.): è sembrato infatti che Mosè, parlando di terra invisibile e disordinata&#160;<a href="#_FtntDown51_8" id="_FtntUp51_8">[51]</a>, abbia inteso riferirsi alla materia informe. E se questa è veramente la materia, risulta che i princìpi dei corpi non sono immutabili&#160;<a href="#_FtntDown52_8" id="_FtntUp52_8">[52]</a>. Infatti i filosofi che definirono come princìpi delle cose corporee gli atomi (sia le particelle invisibili sia quelle che si possono dividere in parti uguali&#160;<a href="#_FtntDown53_8" id="_FtntUp53_8">[53]</a> ) o uno degli elementi, tra i princìpi non hanno potuto annoverare il nome della materia, cioè ciò che determina la materia in senso proprio. Infatti quando pongono la materia a sostrato di ogni corpo come sostanza che si può mutare e dividere in ogni modo, essi non la potranno considerare secondo la sua proprietà priva delle qualità. Con costoro siamo d’accordo anche noi, che neghiamo risolutamente, in base a quanto prima abbiamo dimostrato&#160;<a href="#_FtntDown54_8" id="_FtntUp54_8">[54]</a>, per quanto abbiamo potuto, che la materia possa essere considerata increata: abbiamo infatti dimostrato che le diverse specie di alberi, alimentate dalla terra dall’acqua dall’aria e dal calore, producono frutti diversi; che aria fuoco acqua e terra si trasformano vicendevolmente l’uno nell’altro, e un elemento nell’altro per una qualche comune affinità; che dai cibi degli uomini e degli animali deriva la sostanza della carne, e l’umore del seme naturale si trasforma in solida carne e ossa. Tutto ciò dimostra che la sostanza corporea è soggetta a mutamento e può assumere ogni qualità.</p>

  <p class="Normal">7. Tuttavia bisogna sapere che nessuna sostanza sussiste senza qualità, e solo col pensiero si distingue che ciò che sottostà ai corpi ed è capace di accogliere qualità è materia. Alcuni poi che vogliono approfondire questo argomento sono giunti al punto di dire che la natura corporea non è altro che complesso di qualità. Se infatti eliminiamo da un oggetto durezza e mollezza&#160;<a href="#_FtntDown55_8" id="_FtntUp55_8">[55]</a>, calore e freddo, umidità e aridità e le altre qualità di questo genere, ci accorgiamo che nulla sottostà ad esse, sì che si può pensare che le qualità costituiscano tutto l’oggetto. Perciò coloro&#160;<a href="#_FtntDown56_8" id="_FtntUp56_8">[56]</a> che sostengono questa tesi hanno cercato di fare questo ragionamento: poiché anche coloro che considerano la materia increata, ammettono che le qualità sono state create da Dio, risulta che anche secondo loro la materia non è increata, dal momento che le qualità rappresentano tutto e tutti pacificamente ammettono che esse sono state create da Dio. Quanti invece vogliono dimostrare che le qualità si aggiungono in più ad una materia sottostante si servono di esempi di questo genere&#160;<a href="#_FtntDown57_8" id="_FtntUp57_8">[57]</a>: Paolo sta in silenzio o parla, dorme o sta sveglio, e certo ha il corpo atteggiato in una posizione: o sta seduto o sta in piedi o sta coricato. Tutto ciò costituisce per l’uomo un complesso di caratteri accidentali, e non si può immaginare l’uomo privo di essi. D’altra parte il nostro concetto dell’uomo non comprende nessuno di questi caratteri, ma li considera e li intende in maniera tale da non definire certo l’essenza dell’uomo in relazione al fatto che egli dorme o sta sveglio, parla o tace, o a qualche altro carattere accidentale. Pertanto come uno può considerare Paolo privo di tutti questi caratteri accidentali, così si può intendere il sostrato privo di qualità. Così il nostro intelletto, eliminata dal concetto ogni qualità, osserva e coglie soltanto ciò che vi sottostà; e se non considererà durezza o mollezza, calore o freddo, umidità o aridità della sostanza, gli sembrerà di osservare astrattamente la materia priva di tutte queste qualità.</p>

  <p class="Normal">8. Ma forse qualcuno chiederà se si può cogliere anche nella scrittura qualche allusione a questo concetto. A qualcosa di tal genere mi sembra che alluda il salmo là dove il profeta dice: <i>I miei occhi hanno visto la tua incompletezza</i>&#160;<a href="#_FtntDown58_7" id="_FtntUp58_7">[58]</a> (<i>Ps</i>.,138, 16), in cui la mente del profeta, che acutamente discerne i princìpi delle cose e col solo pensiero distingue la materia dalle sue qualità, sembra aver osservato l’incompletezza di Dio, che comprendiamo completata con l’aggiunta delle qualità. E nel libro di Enoch&#160;<a href="#_FtntDown59_7" id="_FtntUp59_7">[59]</a> è detto: <i>Sono andato fino a ciò che è imperfetto</i> (<i>I Hen</i>.,21, 1), e ritengo che anche questo passo possa essere inteso nel senso che la mente del profeta si è spinta avanti scrutando e distinguendo i singoli esseri visibili ed è giunta fino al punto da osservare la materia imperfetta, priva di qualità: infatti nello stesso libro Enoch dice: <i>Ho osservato tutte le materie</i> (<i>II Hen</i>.,40, 1), che significa: Ho osservato tutte le divisioni della materia, per cui da una si son divise tante diverse specie: uomini, animali, cielo, sole e tutto ciò che sta in questo mondo.</p>

  <p class="Normal">Abbiamo inoltre dimostrato nelle pagine precedenti&#160;<a href="#_FtntDown60_7" id="_FtntUp60_7">[60]</a>, per quanto abbiamo potuto, che tutto ciò che esiste è stato fatto da Dio e che non c’è niente che non sia stato fatto tranne la natura del Padre del Figlio e dello Spirito santo; e che Dio, buono per natura, volendo che ci fossero esseri cui fare del bene e che potessero gioire del bene loro elargito, ha creato creature degne di lui, cioè tali che degnamente lo potessero comprendere, riferendosi alle quali egli dice di aver generato figli (<i>Is</i>.,1, 2). Tutto egli ha creato in numero e quantità&#160;<a href="#_FtntDown61_7" id="_FtntUp61_7">[61]</a> determinata: infatti per Dio nulla è senza fine e misura. 〈Nessuno&#160;<a href="#_FtntDown62_6" id="_FtntUp62_6">[62]</a> si offenda, se poniamo limite anche alla potenza di Dio. Infatti è per natura impossibile comprendere ciò che è infinito. E se sono delimitati gli esseri che Dio può tenere sotto il suo controllo, necessariamente c’è limite al numero di quanti egli può comprendere〉.</p>

  <p class="Normal">Nella sua potenza&#160;<a href="#_FtntDown63_6" id="_FtntUp63_6">[63]</a> egli tutto comprende e non è compreso dal pensiero di nessuna creatura. 〈Dato che il Figlio conosce il Padre (<i>Io</i>.,10, 15; 17, 25), sembra che nell’atto di conoscerlo lo possa comprendere&#160;<a href="#_FtntDown64_6" id="_FtntUp64_6">[64]</a>, così come diciamo che l’artista conosce la misura della sua arte. E non c’è dubbio che, se il Padre è nel Figlio (<i>Io</i>.,10, 38), è anche compreso da lui nel quale è. Ma se per comprensione intendiamo non solo il comprendere con l’intelletto e la sapienza, ma anche il possedere con capacità e potenza ciò che si conosce, allora non possiamo dire che il Figlio comprenda il Padre. Invece il Padre comprende tutte le cose: una di esse è il Figlio, perciò è chiaro che egli comprende anche il Figlio. Se poi altri esaminerà con più attenzione se Dio è conosciuto da sé stesso come è conosciuto dal Figlio, dirà che l’affermazione: <i>Il Padre che mi ha mandato è maggiore di me</i> (<i>Io</i>.,14, 28) è vera in tutto: ne consegue che, anche nel conoscere, il Padre è maggiore del Figlio, sì che egli è conosciuto da sé stesso in maniera più pura e perfetta di quanto sia conosciuto dal Figlio〉.</p>

  <p class="Normal">Pertanto ogni creatura è compresa in determinato numero o quantità: in determinato numero le creature razionali, in determinata quantità la materia corporea. D’altra parte la natura intelligibile deve necessariamente far uso dei corpi, perché essa, per il fatto di essere stata creata, è soggetta a mutamento e alterazione&#160;<a href="#_FtntDown65_5" id="_FtntUp65_5">[65]</a>: infatti ciò che non era ed ha cominciato ad essere è per ciò stesso di natura mutevole e non possiede il bene o il male in maniera sostanziale bensì accidentale. Poiché, come abbiamo detto, la natura razionale era soggetta a mutamento e alterazione sì che, in relazione ai suoi meriti, fosse dotata di un corpo diverso di questa o quella qualità, Dio, che conosceva in anticipo quali sarebbero state le diverse condizioni delle anime o potenze spirituali, ha creato anche la natura corporea che secondo la volontà del creatore potesse trasformarsi, cambiando di qualità, come richiedesse la situazione. Essa continua a esistere fino a quando esistono le creature che se ne servono di rivestimento. E poiché esisteranno sempre le creature razionali che avranno bisogno del rivestimento corporeo, esisterà sempre anche la natura corporea del cui rivestimento dovranno far uso le creature razionali. 〈Se poi&#160;<a href="#_FtntDown66_5" id="_FtntUp66_5">[66]</a> qualcuno riuscirà a dimostrare che la natura razionale e incorporea, quando si sarà spogliata del corpo, vivrà di per sé, e che essa è in condizione peggiore quando è rivestita dal corpo mentre è in condizione migliore quando se ne libera, risulterà necessariamente che la natura corporea non sussiste in maniera primaria, bensì ad intervalli a causa delle varie vicende delle creature razionali, che in un momento hanno bisogno dei corpi, mentre poi conseguono la purificazione dai peccati, e allora i corpi si dissolvono e non esistono più. E così avviene continuamente〉.</p>

  <p class="Normal">9. Non ritengo fuor di luogo tornare a trattare&#160;<a href="#_FtntDown67_3" id="_FtntUp67_3">[67]</a> rapidamente dell’immortalità delle nature razionali. Ogni essere&#160;<a href="#_FtntDown68_3" id="_FtntUp68_3">[68]</a> che partecipa di qualcosa è della stessa natura e sostanza di un altro essere che partecipa della stessa cosa. P. es., tutti gli occhi partecipano della luce; e perciò tutti gli occhi che partecipano della luce sono di una sola natura. Ma benché ogni occhio partecipi della luce, tuttavia uno ha vista più acuta, un altro più offuscata, sì che non tutti gli occhi partecipano della luce in misura uguale&#160;<a href="#_FtntDown69_3" id="_FtntUp69_3">[69]</a>. Così ogni udito percepisce voce e suono, perciò tutti gli uditi sono della stessa natura: ma secondo la qualità e la bontà dell’udito uno sente in maniera più pronta o più tarda. Passiamo ora da questi esempi sensibili alla considerazione delle realtà intelligibili.</p>

  <p class="Normal">Ogni&#160;<a href="#_FtntDown70_3" id="_FtntUp70_3">[70]</a> intelligenza che partecipa della luce intelligibile è necessariamente della stessa natura di ogni altra intelligenza che nello stesso modo partecipa della luce intelligibile. Perciò se le potenze celesti, in quanto partecipi della sapienza e della santificazione, partecipano della luce intelligibile, cioè della natura divina, e l’anima umana partecipa della stessa luce e sapienza, le une e le altre saranno di stessa natura e di stessa sostanza. Ma le potenze celesti sono incorruttibili e immortali: allora anche la sostanza dell’anima umana sarà certamente incorruttibile e immortale. Non solo&#160;<a href="#_FtntDown71_3" id="_FtntUp71_3">[71]</a>, ma poiché la natura del Padre del Figlio e dello Spirito santo, della cui sola luce intelligibile ogni creatura partecipa, è incorruttibile ed eterna, di qui consegue necessariamente che anche ogni sostanza che partecipa di quella eterna natura, deve restare anch’essa incorruttibile ed eterna, affinché l’eternità della bontà divina si riconosca anche nel fatto che sono eterni coloro che di essa beneficiano. Ma come negli esempi sopra addotti abbiamo dimostrato che si partecipa della luce in maniera diversa secondo che è più o meno acuta la vista di chi guarda, così anche del Padre del Figlio e dello Spirito santo si partecipa in maniera diversa&#160;<a href="#_FtntDown72_3" id="_FtntUp72_3">[72]</a> in rapporto all’inclinazione del sentimento e alla capacità dell’intelligenza.</p>

  <p class="Normal">D’altra parte consideriamo se non sia empio supporre che l’intelligenza, che è capace di accogliere Dio, possa essere soggetta alla morte secondo la sostanza, quasi che il fatto di comprendere Dio non sia sufficiente ad assicurarle l’eternità. Infatti, anche se l’intelligenza per trascuratezza&#160;<a href="#_FtntDown73_3" id="_FtntUp73_3">[73]</a> perde la capacità di accogliere Dio in sé in maniera pura e integra, conserva però in sé la possibilità di recuperare una migliore conoscenza, allorché l’uomo interiore (<i>Rom</i>.,7, 22), che è detto anche razionale, viene reintegrato&#160;<a href="#_FtntDown74_3" id="_FtntUp74_3">[74]</a> nell’immagine e nella somiglianza di Dio (<i>Gen</i>.,1, 26) che lo ha creato. Perciò il profeta dice: <i>Tutta la terra ricorderà e tornerà al signore, e tutti i popoli si prosterneranno davanti a lui</i> (<i>Ps</i>.,21, 28).</p>

  <p class="Normal">10. Se poi uno osa affermare la corruzione sostanziale di ciò che è stato fatto ad immagine e somiglianza di Dio (<i>Gen</i>.,1, 26), a mio avviso egli estende la sua empietà anche al Figlio di Dio: infatti questi è chiamato nelle scritture immagine di Dio&#160;<a href="#_FtntDown75_3" id="_FtntUp75_3">[75]</a> (<i>Col</i>.,1, 15; <i>II Cor</i>.,4, 4). O certo chi pensa così accusi l’autorità della scrittura che dice l’uomo fatto ad immagine di Dio. In questo i segni dell’immagine divina si riconoscono non nella figura del corpo&#160;<a href="#_FtntDown76_3" id="_FtntUp76_3">[76]</a>, che è corruttibile, ma nella prudenza giustizia moderazione virtù sapienza disciplina dell’anima, in tutto quel complesso di virtù, che in Dio son presenti in maniera sostanziale e che possono trovarsi nell’uomo grazie alla sua operosità e all’imitazione di Dio&#160;<a href="#_FtntDown77_3" id="_FtntUp77_3">[77]</a>, come insegna anche il signore nel vangelo: <i>Siate misericordiosi, come è misericordioso il Padre vostro </i>(<i>Lc</i>.,6, 36), e: <i>Siate perfetti come e perfetto il Padre vostro</i> (<i>Mt</i>.,5, 48). Di qui si dimostra che in Dio tutte queste virtù esistono sempre&#160;<a href="#_FtntDown78_3" id="_FtntUp78_3">[78]</a> e non possono né aggiungersi né venir meno; invece gli uomini le acquistano a poco a poco e una per una. Per questo motivo sembra che ci sia una certa parentela&#160;<a href="#_FtntDown79_3" id="_FtntUp79_3">[79]</a> fra Dio e gli uomini: Dio conosce tutto e nessuna delle realtà intelligibili gli sfugge&#160;<a href="#_FtntDown80_3" id="_FtntUp80_3">[80]</a> (infatti solo Dio Padre il Figlio unigenito e lo Spirito santo hanno scienza non soltanto di ciò che hanno creato ma anche di sé&#160;<a href="#_FtntDown81_3" id="_FtntUp81_3">[81]</a> ); d’altra parte anche la creatura razionale può progredire dal poco al molto e passare dalla conoscenza delle realtà visibili a quella più perfetta delle realtà invisibili. Infatti essa si trova nel corpo e necessariamente progredisce&#160;<a href="#_FtntDown82_3" id="_FtntUp82_3">[82]</a> dalle realtà sensibili, che sono corporee, a quelle insensibili, che sono incorporee e intelligibili. Ma perché a nessuno sembri detto male che le realtà intelligibili sono insensibili, addurremo la massima di Salomone&#160;<a href="#_FtntDown83_3" id="_FtntUp83_3">[83]</a>: <i>Troverai il senso divino </i>(<i>Prov</i>., 2, 5): di qui si ricava che le realtà intelligibili debbono essere cercate non col senso corporeo, ma con un altro che è detto divino.</p>

  <p class="Normal">Con questo senso noi dobbiamo osservare anche tutti questi esseri razionali di cui sopra abbiamo trattato; con questo senso si deve ascoltare ciò che diciamo e considerare ciò che scriviamo. Infatti la natura divina conosce anche ciò che taciti meditiamo fra noi. Gli argomenti che abbiamo trattato e gli altri che a questi si connettono bisogna intenderli secondo questo concetto che abbiamo sopra esposto.</p>

  <hr/>

  <p class="NotaPie"><a href="#_FtntUp1_31" id="_FtntDown1_31">[1]</a> Questo capitolo conclusivo rappresenta non tanto ricapitolazione, come lascia intendere il titolo, quanto messa a punto su quasi tutti i principali argomenti trattati precedentemente: al momento di concludere, Origene vuole fissare bene alcuni punti di fondamentale importanza della sua speculazione per dissipare ogni possibile equivoco. Così egli tratta di nuovo del carattere assolutamente incorporeo e atemporale della generazione del Figlio e della universalità della sua presenza divina nel mondo (§§ 1-2). Questo punto viene sviluppato soprattutto a proposito dell’incarnazione: il fatto di essere limitato in un corpo umano non ha circoscritto spazialmente la divinità del Figlio (§ 3). Un’ampia esposizione sull’anima di Cristo chiude questa prima parte dedicata a problemi concernenti la divinità (§§ 4-5). Passando al mondo della creazione, Origene torna a parlare della materia, del rapporto fra il sostrato amorfo e le qualità che lo determinano e del rapporto con la natura incorporea (§§ 6-7). Il cenno alla finitezza del mondo creato offre il destro per una breve digressione sulla reciproca conoscenza delle persone della trinità (§ 8). A conclusione, si tratta della immortalità dell’anima e in che consista la sua somiglianza con Dio (§§ 9-10). Rispetto alle precedenti trattazioni degli stessi argomenti, queste considerazioni conclusive introducono alcune precisazioni molto importanti su questioni dibattute e per le quali abbiamo visto Origene proporre più volte soluzioni molto innovatrici rispetto alla tradizione. Di qui la facilità di fraintenderle, in buona o in mala fede; e ciò spiega la cautela della traduzione di Rufino e le frequenti citazioni di Giustiniano e di Girolamo</p>

  <p class="NotaPie"><a href="#_FtntUp2_31" id="_FtntDown2_31">[2]</a> Il titolo è tramandato solo dai mss. latini. D’altra parte il termine <i>Anacefaleosis </i>(ἀνακεφαλαίοσις) = ricapitolazione, da loro attestato è chiaro indizio che tale titolo deriva da tradizione greca. È incerto se sia derivato dal greco anche il resto del titolo o soltanto una parte di esso. Schnitzer lo considera aggiunto da Rufino; Koetschau pensa che <i>sul Padre Figlio e Spirito santo</i> possa derivare dal greco.</p>

  <p class="NotaPie"><a href="#_FtntUp3_31" id="_FtntDown3_31">[3]</a> <i>Tornando... emanato</i>: passo tramandato, oltre che dalla traduzione rufiniana dei Princìpi, anche da <span class="Vers">Marcello di Ancira</span> <i>apud Eus</i>., <i>C. Marc</i>., I, 4 e da <span class="Vers">Pamph</span>., <i>Apol</i>., PG XVII, 582 seg. Per la nostra traduzione ci siamo attenuti all’accordo di questi due testi, perché Rufino, che nel tradurre <i>l’Apologia</i> era rimasto molto fedele al testo greco, traducendo i <i>Princìpi</i> ha ampliato la prima parte del passo, per accentuarne il carattere di ricapitolazione: <i>Ormai è tempo, dopo aver esposto tutto ciò che sopra abbiamo detto, ricapitolare i singoli punti per richiamare ciò che abbiamo detto un po’ qua e un po’ là, e per prima cosa torneremo a parlare del Padre, del Figlio e dello Spirito santo</i>.</p>

  <p class="NotaPie"><a href="#_FtntUp4_31" id="_FtntDown4_31">[4]</a> Cfr. I, 2, 6 e nota. Per Origene tale derivazione del Figlio dalla sostanza del Padre implicava scissione della sostanza divina, col duplice risultato di profilare la generazione del Figlio come corporea e di separare il Padre dal Figlio, là dove il Padre è il luogo del Figlio e a sua volta è nel Figlio: cfr. <i>Co. Io</i>., XX, 18 (16); VI, 48 (29). Cfr. anche <span class="Vers">Clem</span>., <i>Str</i>., VII, 2, 5. Rufino traduce ἀδιαίρετος <i>invisibilis</i> in ambedue le traduzioni (si è pensato ad errore dei mss. per <i>indivisibilis,</i> ovvero che egli leggesse nel testo ἀορατος), e ἀμέριστος <i>inseparabilis a Filio</i>.</p>

  <p class="NotaPie"><a href="#_FtntUp5_31" id="_FtntDown5_31">[5]</a> Si tratta dei Valentiniani: cfr. <i>supra</i>.</p>

  <p class="NotaPie"><a href="#_FtntUp6_31" id="_FtntDown6_31">[6]</a> La creazione del logos dal nulla era affermata dai Basilidiani: <span class="Vers">Hipp</span>., <i>Refut</i>., VII, 22, 2 segg. Si noti tuttavia come Origene non torni altra volta su questa dottrina, e come qui il testo latino, connettendo la creazione del Figlio dal nulla con la sua non coeternità rispetto al Padre, prospetti problematica tipicamente ariana: non si può perciò escludere che Rufino abbia interpolato, in senso antiariano, l’originario testo dei <i>Princìpi,</i> in cui venivano presi di mira solo i Valentiniani.</p>

  <p class="NotaPie"><a href="#_FtntUp7_31" id="_FtntDown7_31">[7]</a> Se consideriamo il contesto di questa espressione interpolato da Rufino, essa è da intendere alla maniera antiariana: il Figlio deriva dalla sostanza del Padre, è della stessa sostanza del Padre. Se invece la traduzione rispecchia il testo autentico, il significato non è chiaro, anche perché non possiamo accertare se a <i>substantia</i> corrispondesse nel greco <i>ousia </i>ovvero <i>hypostasis</i>. Si tenga anche presente che Origene, pur affermando che il Figlio è nel Padre, non è solito presentare la sua derivazione (= generazione) dalla sostanza paterna (cfr. <i>supra),</i> e che egli tende a considerare il Figlio distinto dal Padre non solo per ipostasi ma anche per <i>ousia </i>(cfr. I, 2, 2. 6. 9 e note). Forse l’espressione è da intendere soltanto nel senso che il Figlio non deriva dal nulla perché di natura (<i>physis)</i> divina, per cui pur generato dal Padre resta in lui. Cfr. IV, 4, 3.</p>

  <p class="NotaPie"><a href="#_FtntUp8_31" id="_FtntDown8_31">[8]</a> Per questa immagine prediletta da Origene, perché esente, o quasi, da contaminazioni antropomorfe, cfr. I, 2, 6. 9 e <span class="Vers">Orbe</span>, <i>Hacia la primera teologia</i>, pp. 398 segg. Precisando che la generazione del Figlio è priva di affezioni corporee, Origene vuol sottolineare ancora la distinzione fra la volontà divina e quella umana, non esente da passione.</p>

  <p class="NotaPie"><a href="#_FtntUp9_30" id="_FtntDown9_30">[9]</a> <span class="Vers">Wolfson</span> (<i>Philosophy</i>, p. 226) pensa a influsso stoico, in quanto l’ ἀγάπησις era una forma della βούλησιςat: SVF, III, 105. Ma cfr. <i>contra </i><span class="Vers">Orbe</span> (<i>loc. cit</i>.)</p>

  <p class="NotaPie"><a href="#_FtntUp10_30" id="_FtntDown10_30">[10]</a> <i>Così... opere:</i> passo tramandato da Giustiniano (<i>Epi. ad Mennam, </i>Mansi, IX, 525) per dimostrare che Origene affermava il Figlio creatura, κτίσμα. Il passo manca completamente in Rufino e Bardy (p. 148) dubita della sua genuinità (cfr. <i>infra),</i> oltre che della collocazione in questo punto, stabilita da Koetschau. Ma è diffìcile pensare a completa falsificazione (cfr. <i>infra)</i> e la collocazione in questo punto si difende grazie alla corrispondenza col successivo passo, che con questo si connette per il motivo dell'immagine. Tale passo (<i>se è immagine... la vita)</i> è tramandato da Atanasio (<i>Decr. Nic. Syn</i>., 27) e Rufino vi corrisponde solo a partire dalla citazione di Giovanni e con una certa libertà: <i>Ma anche Giovanni dice che Dio è luce e Paolo che il Figlio è splendore della luce eterna. E come la luce non può esistere senza splendore, così non possiamo immaginare senza Padre il Figlio che è detto impronta della sua sostanza, parola e sapienza. E come si può dire che c’è stato un momento in cui il Figlio non esisteva</i>? <i>Ciò equivale a dire che c’è stato un tempo in cui non esisteva la verità, non esisteva la sapienza, non esisteva la vita</i>.</p>

  <p class="NotaPie"><a href="#_FtntUp11_30" id="_FtntDown11_30">[11]</a> Per i passi qui citati cfr. I, 2, 1 segg. Il fatto che qui Origene definisca il Figlio κτίσμα, creatura ha fatto pensare ad interpolazione anti-origeniana nei frammenti del florilegio presentato a Giustiniano dai monaci palestinesi: cfr. <span class="Vers">Bardy</span>, p. 73. Ma per influsso di <i>Prov</i>., 8, 22 e di <i>Col</i>., 1, 13 Origene talvolta ha parlato della sapienza divina come <i>creata</i> e <i>creatura: Co. Io</i>., I, 19 (22); I, 34 (39), considerando questi termini come sinonimo di <i>generare, genitura</i> per indicare che il Figlio ha avuto inizio dal Padre: cfr. <i>Prov</i>., 8, 22 e 25 e i miei <i>Studi sull’Arianesimo,</i> pp. 23 seg. Cfr. anche <i>C. Cels</i>., III, 34; VI, 17. Solo in un secondo tempo (questione dei due Dionigi) si comincerà a percepire l’incompatibilità della definizione del Figlio come creatura.</p>

  <p class="NotaPie"><a href="#_FtntUp12_30" id="_FtntDown12_30">[12]</a> Per l’invisibilità dell’immagine di Dio e la sua coeternità col Padre cfr. I, 2, 2. 6. 9. 11. Per l’immagine della luce e dello splendore in contesto analogo cfr. <i>Frag. in Hebr.;</i> PG XIV, 1307. Origene si serve di questa immagine per dimostrare la coeternità del Figlio: sui limiti di questa immagine, in quanto il riflesso, il raggio della luce poteva essere considerato privo di sussistenza cfr. <span class="Vers">Iust</span>., <i>Dial. c. Tryph</i>., 128 e <span class="Vers">Wolfson</span>, <i>Philosophy,</i> pp. 300 seg.</p>

  <p class="NotaPie"><a href="#_FtntUp13_29" id="_FtntDown13_29">[13]</a> ἀρχήν, da intendere in senso temporale, perché ontologicamente il Padre, in quanto genera il Figlio, ne costituisce l’ ἀρχή: I. 2, 9; <i>Co. Io</i>., I, 17.</p>

  <p class="NotaPie"><a href="#_FtntUp14_29" id="_FtntDown14_29">[14]</a> Sulla inconoscibilità della natura divina e la conoscenza limitata che si può avere di Dio risalendo a lui dal mondo delle creature cfr. <i>C. Cels</i>., VI, 62; <i>De Pr</i>., I, 1, 5 e nota. Il concetto di Dio innominabile deriva da <span class="Vers">Plat</span>., <i>Tim</i>., 28 C; il termine specifico dtxaxov ó paaxoc è usato nel Medioplatonismo (cfr. <span class="Vers">Phil</span>., <i>Somn</i>., I, 67; <i>Legat</i>., 353; <span class="Vers">Celso</span>, in <i>C. Cels</i>., VI, 42, 43) e nella Gnosi (<span class="Vers">Iren</span>., <i>Adv. Haer</i>., I, 1, 1; <span class="Vers">Hipp</span>., <i>Refut</i>., V, 9, 1). Per il concetto, senza l’uso del termine, cfr. <span class="Vers">Iust</span>., <i>I, Apol</i>., 63; <i>II Apol</i>., <i>6;</i> <span class="Vers">Clem</span>., <i>Str</i>., V, 12, 81 seg. Per la <i>iunctura</i> ἄρρητος καὶ ἀκατονόμαστος, ineffabile e innominabile, cfr. <i>C. Cels</i>., VI, 43; <span class="Vers">Phil</span>., <i>Somn</i>., I, 67; <span class="Vers">Hipp</span>., <i>Refut</i>., V, 9, 1.</p>

  <p class="NotaPie"><a href="#_FtntUp15_29" id="_FtntDown15_29">[15]</a> Gr. ἦν ποτε ὄτε οὐκ ἦν ὁυἱὁς. Abbiamo qui la prima formulazione di una espressione che sarà poi adoperata sia nella questione dei due Dionigi sia soprattutto nella controversia ariana, per indicare che il Figlio non era coeterno al Padre: cfr. i miei <i>Studi sull’Arianesimo,</i> p. 114.</p>

  <p class="NotaPie"><a href="#_FtntUp16_28" id="_FtntDown16_28">[16]</a> A <i>Schol. in Apok</i>., 7; TU XXXVIII, 3, 23 seg. la vita di Cristo <i>è</i> contrapposta al divenire della creazione (τά μέσα).</p>

  <p class="NotaPie"><a href="#_FtntUp17_27" id="_FtntDown17_27">[17]</a> Sul vario modo in cui il Figlio si manifesta al mondo creato e sull’unità della sua sostanza cfr. I, 2, 1 e nota.</p>

  <p class="NotaPie"><a href="#_FtntUp18_27" id="_FtntDown18_27">[18]</a> <i>ne è lecito... rallegrato</i>: passo tramandato da <span class="Vers">Athan</span>., <i>Decr. Nic. Syn</i>., 27. Nulla gli corrisponde in Rufino e la sua collocazione qui è soltanto congetturale. L’omissione da parte di Rufino sembra dovuta solo a motivo di brevità. Per il concetto cfr. I, 4, 4</p>

  <p class="NotaPie"><a href="#_FtntUp19_27" id="_FtntDown19_27">[19]</a> Il concetto che ogni determinazione temporale è incompatibile con la natura della divinità, di cui si può affermare soltanto che è eternamente, è di origine platonica (<i>Tim</i>., 37 E). Esso sarà ripreso nel sec. IV in senso antiariano: cfr., p. es., <span class="Vers">Alex</span>., <i>Ep. ad Alex</i>., 48 segg.; <span class="Vers">Opitz</span>, p. 27; <span class="Vers">Hil</span>., <i>De Tr„</i> XII, 26-27. Cfr. <i>De Pr</i>., I, 3, 4.</p>

  <p class="NotaPie"><a href="#_FtntUp20_27" id="_FtntDown20_27">[20]</a> <i>tempo... eternità</i>: Ruf. <i>supra omne autem tempus et supra omnia saecula et supra omnem aeternitatem</i>. Sicuramente il greco recava χρόνος e ἀιών.</p>

  <p class="NotaPie"><a href="#_FtntUp21_27" id="_FtntDown21_27">[21]</a> Infatti si può parlare di tempo a partire dalla creazione. La precisazione origeniana rendeva insostenibile la concezione formulata da vari apologisti secondo cui la generazione del logos dal Padre sarebbe avvenuta in secondo momento rispetto all’esistenza impersonale e immanente del logos nel Padre: cfr. I, 2, 3 e nota.</p>

  <p class="NotaPie"><a href="#_FtntUp22_27" id="_FtntDown22_27">[22]</a> Sulla onnipresenza e incircoscrittibilità del logos divino cfr. <i>C. Cels</i>., IV, 5; V, 12; <i>Co. Io</i>., XX, 18 (16); <i>De Orat</i>., 23, 2; <span class="Vers">Clem</span>., <i>Str</i>., VII, 2, 5.</p>

  <p class="NotaPie"><a href="#_FtntUp23_27" id="_FtntDown23_28">[23]</a> Sul vario modo in cui gli esseri razionali partecipano della ragione, della sapienza, della giustizia divina cfr. I, 3, 6 segg. Sulla onnipresenza del Figlio in quanto parola sapienza giustizia verità, oltre i passi citati sopra, cfr. <i>Ser. Mat</i>., 65; <i>Co. Rom</i>., VIII, 2.</p>

  <p class="NotaPie"><a href="#_FtntUp24_26" id="_FtntDown24_26">[24]</a> In quanto tale, il logos è incircoscrittibile e può far partecipare contemporaneamente tutti di sé senza essere diminuito e limitato: cfr. <i>infra</i>. Lo stesso concetto è applicato alla partecipazione dello Spirito santo a <i>C. Cels</i>., VI, 70. Cfr. anche <span class="Vers">Clem</span>., <i>Str</i>., III, 10, 69; VI, 16, 138; <span class="Vers">Iren</span>., <i>Demonstr</i>., 34.</p>

  <p class="NotaPie"><a href="#_FtntUp25_26" id="_FtntDown25_26">[25]</a> Perché questi sono in possesso di grado maggiore di santità, sulla base del principio variamente esposto e qui ripetuto, secondo cui ognuno partecipa di Cristo in vario modo e intensità in relazione ai suoi meriti: cfr. I, 3, 6; II, 6, 3 e note. Questo principio si connette con quello delle varie <i>epinoiai</i> (= manifestazioni) del Figlio e lo completa: il Figlio è presente nel mondo e nelle creature in varie forme e in diversa intensità. In sostanza possiamo affermare che per Origene si stabilisce fra il logos e ogni creatura razionale un rapporto individuale, condizionato dalle inclinazioni e dai meriti di ognuno, perciò sempre vario, non soltanto diverso rispetto alle altre creature ma anche continuamente mutevole, in relazione alla mutabilità di inclinazioni e meriti. In questo senso si dànno in un dato istante tante diverse manifestazioni del Figlio quante sono per numero le creature razionali: cfr. <i>infra</i> e, più o meno in questo senso, <i>C. Cels</i>., II, 64, 65, 67; IV, 16; VI, 77; <i>Ser. Mat</i>., 100; <i>Ho. Num</i>., 9, 9; <i>Ho. Ier</i>., 8, 2; <i>Co. Io</i>., I, 20 (22). Per un lontano riscontro gnostico cfr. <i>Acta lohann</i>., 93.</p>

  <p class="NotaPie"><a href="#_FtntUp26_26" id="_FtntDown26_26">[26]</a> Per la somiglianza nel corpo celeste cfr. <i>Co. Mat</i>., XVII, 30.</p>

  <p class="NotaPie"><a href="#_FtntUp27_26" id="_FtntDown27_26">[27]</a> Cfr. I, 2, 10 e nota; I, 7, 1; II, 6, 1; II, 9, 4, ecc.</p>

  <p class="NotaPie"><a href="#_FtntUp28_26" id="_FtntDown28_26">[28]</a> Per questa interpretazione trinitaria di <i>Ps</i>., 32, 6 cfr. I, 3, 7 e nota.</p>

  <p class="NotaPie"><a href="#_FtntUp29_24" id="_FtntDown29_24">[29]</a> La considerazione che Origene fa qui è dello stesso tenore di quella fatta prima: come la divinità del Figlio non è limitata dal fatto che egli è presente in questo o quell’uomo, cosi essa non è limitata dal fatto di essersi incarnata in un corpo umano: oltre i passi citati sopra, cfr. <i>C. Cels</i>., VII, 17.</p>

  <p class="NotaPie"><a href="#_FtntUp30_24" id="_FtntDown30_24">[30]</a> Ruf. <i>a paterna substantia... divulsio</i>. Si pone qui il problema cui abbiamo sopra accennato (IV, 4, 1), in quanto Origene considera il Figlio dotato di sostanza (= <i>hypostasis</i> e anche <i>ousia)</i> distinta rispetto a quella del Padre. Probabilmente il testo originario parlava solo - per escluderla - di separazione del Figlio dal Padre, come è detto immediatamente prima (<i>...sia stata separata dal Padre),</i> in armonia con <i>Co. Io</i>., XX, 18 (16).</p>

  <p class="NotaPie"><a href="#_FtntUp31_23" id="_FtntDown31_23">[31]</a> Questa interpretazione, che fa forza al concetto espresso dal Battista, è fondata sul solito troppo rigido apprezzamento della lettera del testo: precisamente sul fatto che nel momento specifico in cui il Battista rivolgeva quelle parole Cristo non si trovava lì in mezzo agli ascoltatori: di qui il pretesto per passare all’interpretazione della presenza di Cristo nel mondo in quanto logos. Si tratta di interpretazione che incontriamo varie altre volte, atteggiata sia in forma cosmologica (Cristo <i>dynamis divina</i> che pervade e vivifica il mondo) sia a livello individuale (Cristo logos presente in ogni essere razionale, e particolarmente in chi non ha peccato): cfr. <i>Co. Io</i>., II, 35 (29); VI, 30 (15); VI, 38 (22): VI, 49 (30); <i>Ho. Num</i>., 3, 2.</p>

  <p class="NotaPie"><a href="#_FtntUp32_23" id="_FtntDown32_23">[32]</a> Cfr. IV, 4, 2. 3.</p>

  <p class="NotaPie"><a href="#_FtntUp33_21" id="_FtntDown33_21">[33]</a> Sull’anima umana assunta dal logos cfr. II, 6; II, 8, 2. 4. Non è facile individuare coloro cui qui si allude come sostenitori della dottrina apollinarista <i>ante litteram,</i> secondo cui il logos avrebbe assunto soltanto corpo umano e non anima: si tratta infatti di dottrina che troviamo diffusa verso la fine del III secolo, ma che comincerà ad attirare l’attenzione soltanto al tempo della controversia ariana, in quanto affermata dagli eretici e combattuta, ma solo sporadicamente, dagli ortodossi (Eustazio di Antiochia, Ilario). Prima di Origene non sappiamo di dispute su questo argomento, anche se, sulla scorta di <i>Io</i>., 1, 14, usualmente si parlava soltanto di carne assunta da Cristo: cfr. A. <span class="Vers">Grillmeier</span>, in <i>Das Konzil von Chalkedon,</i> I, 30 segg., e per l'affermazione della umanità di Cristo in contesti polemici <span class="Vers">Iren</span>., <i>Adv. haer</i>., V, 1, 1; <span class="Vers">Tert</span>., <i>Cam. Chr</i>., 10, 1. Si può anche pensare che l’inciso <i>come taluni credono,</i> sia opera di Rufino in senso antiapollinarista.</p>

  <p class="NotaPie"><a href="#_FtntUp34_20" id="_FtntDown34_20">[34]</a> Fra <i>stabilito</i> e <i>che</i> Koetschau ipotizza, senza fondati motivi, una lacuna, sulla base di <span class="Vers">Iustinian</span>., <i>Ep. ad Mennam,</i> Mansi, IX, 506, in cui si tratta della dottrina origeniana dell’anima preesistente di Cristo in forma generica, senza addurre citazioni. Ma è argomento che Origene espone <i>longe lateque</i> sia qui sia a II, 6; e non c’è bisogno di ammettere un passo omesso qui in cui si trattasse ancora dell’argomento.</p>

  <p class="NotaPie"><a href="#_FtntUp35_20" id="_FtntDown35_20">[35]</a> <i>Certo... riprenderla-,</i> il testo greco di questo passo è riportato da Teodoreto (<i>Dial</i>., II, 4), e vi allude anche Teofilo (<i>apud</i> [<span class="Vers">Hier.</span>], <i>Bp</i>. 98, 16). Rufino reca soltanto: <i>Infatti non dobbiamo intendere per anima triste e turbata la parola di Dio, che con l’autorità della divinità dice: Ho il potere di deporre la mìa anima</i>. Cosi egli ha voluto evitare l’affermazione della - per lui (e per Teofilo) - troppo netta distinzione fra l’anima di Cristo e il logos: ma su questo cfr. II, 6, 6, in nota. Per la citazione di <i>Io</i>., 10, 18 cfr. II, 8, 4. Per l’affermazione che l’aver assunto corpo mortale non ha prodotto cambiamento nella divinità di Cristo cfr. <i>C. Cels</i>., IV, 14-19.</p>

  <p class="NotaPie"><a href="#_FtntUp36_20" id="_FtntDown36_20">[36]</a> Origene cita spesso <i>II Cor</i>., 13, 3 per significare la presenza di Cristo nel santo: cfr. <i>Ho. Gen</i>., 1, 13; <i>Co. Io</i>., XXVIII, 7 (6); VI, 6 (3).</p>

  <p class="NotaPie"><a href="#_FtntUp37_20" id="_FtntDown37_20">[37]</a> <i>Iob,</i> 14, 4 costituisce per Origene la più sicura prova scritturistica della peccaminosità di tutti gli uomini, all’infuori dell’anima di Cristo: cfr., p. es., <i>Co. Io</i>., XX, 36 (29); <i>Ho. Num</i>., 3, 2; <i>Co. Rom</i>., V, 4; neppure la vergine è esente da tale peccaminosità: <i>Ho. Luc</i>., 17, 6. Per la distinzione fra l’anima di Cristo monda da peccato e tutte le altre anime cfr., oltre questo passo, <i>Ho. Luc</i>., 19, 1. Per la citazione di <i>Is</i>., 7, 15 seg. cfr. II, 6, 4 e <i>Sel. in Ps</i>., 21, io, PG XII, 1256. Per la citazione di <i>Ps</i>., 44, 8 cfr. II, 6, 6 seg. Ma a <i>Ho. Luc</i>., 14, 3-4 Origene introduce, sempre sulla base di <i>Iob,</i> 14, 4, la distinzione fra sozzura (<i>sordes,</i> ρύπος) e peccato (<i>peccatum),</i> concludendo che ogni anima, in quanto chiusa nel corpo, resta contaminata dalla <i>sordes</i>: in questo senso anche Cristo, incarnandosi, ha subito tale contaminazione da cui il battesimo lo ha liberato. Cfr. in senso opposto <i>Ho. Lev</i>., <i>12,</i> 4.</p>

  <p class="NotaPie"><a href="#_FtntUp38_18" id="_FtntDown38_18">[38]</a> <i>come... sóla</i>; passo tramandato da Teofilo (<i>apud</i> [<span class="Vers">Hier.</span>], <i>Ep</i>. 98, 16) e in greco da Teodoreto (<i>Dial</i>., II, 4). Rufino reca soltanto: <i>e perciò è una sola cosa con lui,</i> evitando il paragone con l’unione fra il Padre ed il Figlio. Infatti, alla luce dello sviluppo che la dottrina trinitaria aveva avuto soprattutto in conseguenza della controversia ariana, tale confronto diventava inammissibile, perché l’unità del Padre e del Figlio era configurata ormai come unità di natura e di sostanza, come fa notare Teofilo, e ciò non era possibile ammettere per il logos e l’anima di Cristo. Invece, alla luce della dottrina di Origene, il confronto era spiegabile, in quanto egli tendeva a profilare l’unione del Padre e del Figlio in forma dinamica, come unione di volontà e di amore: <i>C. Cels</i>., VIII, 12; <i>Dial. c. Her</i>., 2 seg.;<i> Co. Cant</i>., <i>prol</i>., GCS VIII, 69.</p>

  <p class="NotaPie"><a href="#_FtntUp39_18" id="_FtntDown39_18">[39]</a> Per la citazione di <i>Col</i>., 3, 3 cfr. II, 6, 7 e nota. Per l’anima di Cristo presentata come modello da imitare cfr. II, 6, 3 e nota. Per la partecipazione alla divinità cfr. III, 3, 3 e nota. Per maggiori ragguagli sulle modalità con cui Origene prospetta l’imitazione di Cristo cfr. <span class="Vers">Harl</span>., <i>op. cit</i>., pp. 288 segg. Per Cristo uomo = anima di Cristo cfr. p. 288 nota 23.</p>

  <p class="NotaPie"><a href="#_FtntUp40_17" id="_FtntDown40_17">[40]</a> Cfr. <i>Co. Io</i>., I, 20 (22); <i>Co. Mat</i>., XV, 24. Abbiamo qui, per cosi dire, il completamento di quanto sopra è stato detto sul rapporto individuale che si istituisce fra Cristo e la creatura razionale (IV, 4, 2 e nota). Li è detto che ogni creatura partecipa più o meno di Cristo in relazione ai propri meriti: qui il rapporto è visto dalla parte di Cristo, che, per favorire al massimo il tendere dell'amma verso di lui, si adegua alle capacità di quella, presentandosi nella forma più adatta per la sua utilità, si che ognuno lo comprende per quanto ne è capace (cfr. in questo senso <i>Actus Petri,</i> 20). Perciò, trasferendosi su piano cosmico Origene può affermare che il logos è diventato uomo per gli uomini e angelo per gli angeli: <i>Co. Io</i>., I, 31 (34). In questa prospettiva s’inserisce anche l'incarnazione: il logos si è fatto uomo per diventare accessibile agli uomini: <i>Co. Io</i>., I, 18 (20); VI, 60 (38);<i> Co. Cant</i>., I, GCS VIII, 108; <span class="Vers">Ps. Barn</span>., 5, 10; <span class="Vers">Iren</span>., <i>Adv. Haer</i>., III, 20, 2; <span class="Vers">Clem</span>., <i>Str</i>., VII, 2, 8. Ecco perché i Corinzi (simbolo dei cristiani <i>simpliciores)</i> possono comprendere solo il Cristo crocifìsso e non il logos che diventa accessibile solo ai <i>perfecli: </i>cfr. III, 2, 4; IV, 1, 7 in nota.</p>

  <p class="NotaPie"><a href="#_FtntUp41_15" id="_FtntDown41_15">[41]</a> <i>Alcuni... annientata</i> (p. 552, 1. 7): Koetschau pensa che questo passo sia stato abbreviato e alterato da Rufino. Egli si fonda sull’anat. VII del 553 in cui si condanna la dottrina secondo cui il logos sarebbe diventato angelo con gli angeli, uomo con gli uomini, ecc.; e su <span class="Vers">Hier.</span>, <i><span class="Vers">C. Ruf</span></i>., II, 12 e <span class="Vers">Teoph</span>., <i>apud</i> [<span class="Vers">Hier.</span>], <i>Ep</i>. 92, 4. Osserviamo: 1) la dottrina condannata nell’anat. VII è attestata sia in ambiente giudeo cristiano sia gnostico (<i>Ascen. Is</i>., 10, 20; <span class="Vers">Iren</span>., <i>Adv. Haer</i>., I, 23, 3; I, 30, 12). L’abbiamo vista condivisa da Origene (<i>Co. Io</i>., I, 31 [34]). Nulla però prova che essa fosse stata formulata anche in questo passo dei <i>Princìpi</i>. Se mai essa avrebbe trovato posto più sù, in connessione con la citazione di <i>I Cor</i>., 9, 22. E abbiamo più volte rilevato, sulle tracce del Guillaumont, che gli anatematismi del 553 colpiscono non tanto Origene quanto l’origenismo palestinese del sec. VI. 2) Girolamo non fa altro che parafrasare il passo che leggiamo nella traduzione di Rufino. Lo stesso fa Teofilo: la sua frase: (<i>Origene</i>) <i>ha scritto che chi nella forma di Dio era uguale a Dio non era stata la parola di Dio ma l’anima,</i> ecc. non è altro che tendenziosa presentazione del concetto che leggiamo in Rufino. Non c’è perciò valido motivo per postulare la modificazione congetturata da Koetschau.</p>

  <p class="NotaPie"><a href="#_FtntUp42_15" id="_FtntDown42_15">[42]</a> Si è pensato (<span class="Vers">Völker</span>, p. 113) che qui Rufino abbia cercato di attenuare la pericolosità del concetto esposto da Origene riferendolo a generiche terze persone: cfr. Il, 3, 3; III, 6, 1. Ma si veda lo ἄλλος di IV, 4, 8; e la collocazione. stessa del passo a chiusura di argomento fa facilmente pensare che Origene abbia soltanto avanzato questo concetto in forma problematica. Esso comunque si presenta di rado nel complesso dell’opera origeniana (cfr. <i>Co. Io</i>., XXXII, 25 [17]), non soltanto perché <i>Phil</i>., 2, 6 seg. è altrove sistematicamente riferito al logos (cfr., p. es., I, 2, 8; II, 6, 1; III, 5, 6; IV, 2, 7), ma anche perché Origene a II, 6, 7 insiste nel rilevare, mediante l’accostamento anima-ombra, l’inferiorità dell’anima di Cristo rispetto al logos. Comunque la dottrina qui presentata testimonia lo stretto legame con cui Origene ha considerato unite divinità e umanità di Cristo (cfr. II, 6, 7 in nota), si che ha potuto riferire anche all’anima il passo paolino usualmente riferito al logos.</p>

  <p class="NotaPie"><a href="#_FtntUp43_15" id="_FtntDown43_15">[43]</a> Viene qui analiticamente sviluppato il motivo della partecipazione alla natura divina, sopra accennato. Poiché Dio ci si manifesta in diversi aspetti, il partecipare di lui si configura in forme diverse: ma sostanzialmente si tratta sempre della stessa realtà, perché una è la natura della trinità. Per l’adozione degli uomini a figli di Dio grazie alla partecipazione al Figlio per natura cfr. <i>Frag. in Is</i>., PG XIII, 217; <i>Frag. in Io</i>., 109, GCS IV, 563; <i>De Orat</i>., 22, 4. Per la partecipazione alla sapienza divina cfr. <i>De Pr</i>., I, 2, 4; I, 3, 8. Per la partecipazione allo Spirito santo cfr. <i>De Pr</i>., I, 1, 3; I, 3, 8; II, 7, 2 seg.</p>

  <p class="NotaPie"><a href="#_FtntUp44_14" id="_FtntDown44_14">[44]</a> L’espressione <i>una natura della trinità</i> non sembra di stampo origeniano. D’altra parte è chiaramente origeniano il concetto dell’unità fondamentale dei diversi aspetti sotto i quali l’uomo può partecipare della natura divina: ritengo perciò sostanzialmente autentico il concetto qui espresso e solo marginale l’intervento di Rufino. Per l’uso del termine trinità qui e sotto cfr. I, 3, 2 in nota.</p>

  <p class="NotaPie"><a href="#_FtntUp45_14" id="_FtntDown45_14">[45]</a> L’estensione alle potenze angeliche del concetto di partecipazione è quanto mai legittimo, poiché per Origene non c’è differenza se non accidentale fra gli uomini e gli angeli; infatti e gli uni e gli altri son creature razionali.</p>

  <p class="NotaPie"><a href="#_FtntUp46_13" id="_FtntDown46_13">[46]</a> Cfr. II, 1-3.</p>

  <p class="NotaPie"><a href="#_FtntUp47_12" id="_FtntDown47_12">[47]</a> Di passaggio Origene definisce qui le finalità che egli si proponeva di raggiungere con la composizione dei <i>Princìpi;</i> approfondire la conoscenza del patrimonio della fede a beneficio dei fedeli desiderosi di apprendere, e insieme far fronte alla propaganda degli eretici, discutendone e confutandone le dottrine.</p>

  <p class="NotaPie"><a href="#_FtntUp48_9" id="_FtntDown48_9">[48]</a> Origene allude soprattutto agli Gnostici, che facevano derivare la materia dalla degradazione di un principio divino e la consideravano intrinsecamente cattiva e causa di male. La concezione stoica, accettata da Origene, della materia come sostrato amorfo, e perciò moralmente indifferente, si prestava non soltanto a chiarire la continuità del corpo umano attraverso le successive trasformazioni, ma anche a respingere la concezione di una materia intrinsecamente cattiva. Tale concetto è infatti formalmente rigettato da Origene: <i>C. Cels</i>., IV, 66; <i>De Pr</i>., II, 1, 4 e nota.</p>

  <p class="NotaPie"><a href="#_FtntUp49_9" id="_FtntDown49_9">[49]</a> Rufino traduce ὕλην, <i>id est materiam,</i> per meglio sottolineare la particolare interpretazione che Origene dà del passo di Isaia. Essa è condizionata dal fatto che Origene, per influsso di <i>I Cor</i>., 3, 12, tende ad interpretare il fieno come simbolo del peccato: cfr. II, 10, 4 e nota.</p>

  <p class="NotaPie"><a href="#_FtntUp50_8" id="_FtntDown50_8">[50]</a> Origene usualmente considera la Sapienza come libro ispirato. Ma qui, data la singolarità del concetto che vi trova espresso, correttamente fa notare che la canonicità del libro era combattuta.</p>

  <p class="NotaPie"><a href="#_FtntUp51_8" id="_FtntDown51_8">[51]</a> Per riscontro gnostico cfr. <span class="Vers">Hipp</span>., <i>Refut</i>., VI, 30, 8 segg. e anche <span class="Vers">Iren</span>., <i>Adv. Haer</i>., I, 2, 3. Cfr. ancora <span class="Vers">Albin</span>., <i>Epit</i>., 8, 2; <span class="Vers">Calcid</span>., <i>in Tim</i>., 278, <span class="Vers">Waszink</span>, p. 282.</p>

  <p class="NotaPie"><a href="#_FtntUp52_8" id="_FtntDown52_8">[52]</a> La concezione della materia come sostrato amorfo delle cose e atto ad ogni trasformazione a seconda delle qualità che lo determinano, esclude che si possano ammettere princìpi corporei delle cose che rimangano in sé immutabili attraverso tutte le trasformazioni, e ciò vale sia per gli atomi sia per ognuno dei tradizionali quattro elementi. Infatti rispetto ad essi la materia amorfa rappresenta un principio ancor più primordiale, in quanto quei princìpi in definitiva non sono altro che materia già determinata da qualche qualità, e perciò soggetti a mutamento, come dimostra il fatto che fuoco aria acqua terra possono trasformarsi reciprocamente: SVF, II, 136. La presa di posizione di Origene è giustificata dalle esigenze della sua dottrina cosmologica, secondo cui la sostanza materiale è chiamata ad adeguarsi alle infinite formò e modificazioni che assume la sostanza intelligibile: infatti ammettere a fondamento della materia principi immutabili significava limitarne la possibilità di modificazione e trasformazione; e ciò, fra l’altro, avrebbe opposto serie difficoltà alla sua concezione secondo cui il corpo di cui son dotate le creature razionali si trasforma, senza limitazione di sorta, in relazione alle diverse condizioni in cui viene mano a mano a trovarsi la creatura razionale. Cfr. II, 1-3. Per seguire il filo del discorso origeniano si tenga presente che gli Stoici, pur considerando come principio (ἀρχή) originario delle cose la materia informe, in effetto ponevano alla base del processo da cui traggono formazione tutte le cose i tradizionali quattro elementi (στοιχεῖα), primi derivati della materia amorfa e in definitiva qualificati come materia già formata: SVF, II, 111, 112, 136 seg.</p>

  <p class="NotaPie"><a href="#_FtntUp53_8" id="_FtntDown53_8">[53]</a> Propriamente le particelle indivisibili sono gli atomi e quelle divisibili in parti uguali le omeomerie di Anassagora. Secondo Schnitzer qui il testo greco recava soltanto <i>atomi</i> e la chiosa è opera di Rufino: ma l’espressione è troppo tecnica perché si possa pensare a interpolazione rufiniana.</p>

  <p class="NotaPie"><a href="#_FtntUp54_8" id="_FtntDown54_8">[54]</a> Cfr. II, 1, 4.</p>

  <p class="NotaPie"><a href="#_FtntUp55_8" id="_FtntDown55_8">[55]</a> Queste qualità non sono elencate a II, 1, 4 insieme con le altre quattro qualità.</p>

  <p class="NotaPie"><a href="#_FtntUp56_8" id="_FtntDown56_8">[56]</a> La concezione secondo cui la materia non è altro che complesso di qualità senza sostrato viene qui addotta per eliminare, aggirandolo abilmente, il contrasto tra la fede cristiana che considerava la materia creata da Dio e la filosofia greca che la considerava increata. Secondo questa concezione, increata era la materia informe, che in secondo momento Dio aveva plasmato e ordinato per creare l’universo: il che equivaleva a dire, in termini stoici, che era increata la materia amorfa, mentre le qualità erano state create da Dio. Una volta ammesso che la materia non era altro che complesso di qualità e che le qualità erano state create da Dio, non c’era più bisogno di ammettere un sostrato amorfo increato e si concludeva che la materia stessa (= complesso di qualità) era stata creata da Dio. Di questa concezione tratta <span class="Vers">Plut</span>., <i>Comm. Not</i>., 50, ma il suo ragionamento sembra inficiato da un equivoco: cfr. M. <span class="Vers">Pohlenz</span>, <i>Die Stoa,</i> II, 39 segg. Cfr. anche <span class="Vers">Diog. Laert</span>., <i>Vitae,</i> VII, 137; <span class="Vers">Mar. Vict</span>., <i>Ad Cand</i>., 10.</p>

  <p class="NotaPie"><a href="#_FtntUp57_8" id="_FtntDown57_8">[57]</a> Il rapporto fra la materia e l’esempio addotto va inteso solo in senso analogico, per dimostrare come per via di astrazione con l’intelletto si possa concepire teoricamente la materia priva di qualità, cosi come si può pensare a Paolo che non è né sveglio né dormente, né seduto né in piedi, ecc., mentre nella realtà la materia ci si presenta ai sensi sempre in qualche modo formata dalle qualità, cosi come vediamo Paolo sempre atteggiato in qualche modo. Cfr. II, 1, 4; <span class="Vers">Plot</span>., <i>Enn</i>., III, 6, 15.</p>

  <p class="NotaPie"><a href="#_FtntUp58_7" id="_FtntDown58_7">[58]</a> Ruf. <i>imperfectum</i> che rende τὸ ἀκατέργαστον deiLXX. Ilario (<i>Tract, in Ps</i>., 138, c. 32), che almeno in parte deriva da Origene, oltre che con <i>imperfectum,</i> rende con <i>inoperatum</i>. Si tenga presente che i LXX a fianco di questa lezione tramandano anche: <i>I tuoi occhi hanno visto la mia incompletezza</i>. Origene intende per incompletezza di Dio la sua opera (= creazione) incompleta, e su questo concetto imposta la sua personalissima interpretazione: creazione imperfetta è la materia amorfa, destinata a formare, con l’aggiunta delle diverse qualità, tutta la varietà dell’universo, in armonia con l’interpretazione sopra riportata di <i>Gen</i>., 1, 1, che abbiamo visto riferita appunto alla creazione della materia amorfa: cfr. anche II, 1, 5. Forse l’avvio per questa interpretazione è stato fornito a Origene dalla seconda delle due citazioni da Enoch riportate sùbito dopo questa dei Salmi, armonizzata con la prima (materia = imperfezione).</p>

  <p class="NotaPie"><a href="#_FtntUp59_7" id="_FtntDown59_7">[59]</a> Per l’atteggiamento di Origene verso questo apocrifo cfr. I, 3, 3. Per il testo greco della seconda citazione cfr. <span class="Vers">Clem</span>., <i>Ecl</i>., 2, la cui interpretazione è molto vicina a quella di Origene.</p>

  <p class="NotaPie"><a href="#_FtntUp60_7" id="_FtntDown60_7">[60]</a> Cfr. I, 3, 3; I, 4, 3-4; I, 7, 1, ecc. Per la sollecitudine di Dio per il bene delle sue creature cfr. anche <i>C. Cels</i>., IV, 6; VIII, 62. Per la dignità di figli attribuita a queste creature, oltre i passi citati a IV, 4, 5, cfr. <i>Ho. Lev</i>., 11, 3; <i>Frag. in Ez.; </i>PG XIII, 817.</p>

  <p class="NotaPie"><a href="#_FtntUp61_7" id="_FtntDown61_7">[61]</a> Ruf. <i>numero et mensura:</i> per il concetto di misura, ordine cfr. <i>Co. Io</i>., VI, 57 (37); XXXII, 16 (9). Per l’argomento qui ripreso cfr. II, 9, 1; III, 5, 2.</p>

  <p class="NotaPie"><a href="#_FtntUp62_6" id="_FtntDown62_6">[62]</a> <i>Nessuno... comprendere</i>: passo addotto da Giustiniano (<i>Ep. ad Mennam,</i> Mansi, IX, 525) come appartenente al libro IV, sùbito dopo quello di contenuto analogo che trova posto a II, 9, 1. Forse gli corrisponde l’espressione di Rufino: <i>infatti per Dio nulla è senza fine e misura</i>.</p>

  <p class="NotaPie"><a href="#_FtntUp63_6" id="_FtntDown63_6">[63]</a> Questo passo si presenta come breve <i>excursus;</i> parlando della creazione Origene ha accennato al suo carattere finito, perché essa possa essere compresa da Dio; di qui lo spunto al chiarimento sulla comprensione reciproca del Padre e del Figlio. Ben poco di tale passo è rimasto nella traduzione di Rufino: fortunatamente ci soccorrono Girolamo (<i>Ep</i>. 124, 13), che tramanda tutto il testo compreso fra parentesi, e Giustiniano (<i>Ep. ad, Mennam,</i> Mansi, IX, 525), che lo tramanda da <i>invece il Padre</i> fino alla fine, concordando bene con Girolamo. In Rufino leggiamo soltanto: <i>Infatti quella natura è conosciuta solo da sé. Solo il Padre conosce il Figlio e solo il Figlio conosce il Padre, e solo lo Spirito santo scruta anche le profondità di Dio </i>(<i>I Cor</i>., 2, 10). Koetschau e altri non a torto pensano che si tratti di passo escogitato da Rufino in sostituzione del tratto omesso: per tal motivo non lo riporto nel testo. Quanto all’espressione iniziale che leggiamo in Rufino: <i>Nella sua potenza... creatura,</i> Koetschau pensa che essa corrisponda a <i>Dato che... comprenda il Padre</i> del testo geronimiano: in realtà i due passi si connettono bene uno dopo l’altro.</p>

  <p class="NotaPie"><a href="#_FtntUp64_6" id="_FtntDown64_6">[64]</a> Per intendere bene il significato dell’argomentazione origeniana bisogna inserirla nel contesto: Dio ha creato l’universo e lo comprende, mentre egli non è compreso da nessuno. Qui si innesta una precisazione in merito al rapporto <i>comprendere-conoscere</i> (ἐμπειέχειν-γινώσκειν): il Padre, secondo Giovanni è conosciuto dal Figlio: se per <i>comprendere</i> intendiamo <i>conoscere,</i> allora il Padre è compreso dal Figlio; ma se <i>comprendere</i> significa <i>possedere</i> e <i>abbracciare</i> nel suo dominio, il Padre non è compreso dal Figlio, mentre egli comprende anche il Figlio, di cui costituisce l’ἀρχή. La notazione subordinazionista è ancor più rilevata nel passo successivo, che si presenta come chiarimento dell’espressione: il Figlio conosce il Padre. È vero che egli lo conosce: ma data la sua inferiorità rispetto al Padre, non lo conosce con la stessa perfezione con la quale il Padre si conosce da sé. Su questo punto leggiamo in Origene affermazioni contrastanti: a <i>Co. Io</i>., I, 27 (25) egli nega risolutamente che il Figlio abbia conoscenza e comprensione (ταῖς καταλήψεσι) inferiori a quelle del Padre. Ma a XXXII, 28 (18) della stessa opera egli si chiede se il Padre non abbia di sé conoscenza e contemplazione maggiori di quella che di lui ha il Figlio: è evidente in Origene il contrasto fra i dati della tradizione cristiana (Giovanni) e quelli della tradizione filosofica, che voleva Dio ripiegato nella contemplazione di sé stesso. Per tornare al nostro passo, si osservi come la tesi dell’inferiorità della conoscenza che il Figlio ha del Padre sia affidata a terza persona (ἄλλος δέ τις nel greco, <i>curiosus lector</i> in <span class="Vers">Hier.</span>) e non presentata dall’autore come propria: segno evidente della sua incertezza.</p>

  <p class="NotaPie"><a href="#_FtntUp65_5" id="_FtntDown65_5">[65]</a> Il rapporto fra natura razionale e natura materiale viene presentato come rapporto necessario e permanente, nel senso che questa è, per cosi dire, l’espressione estrinseca, esterna della mutabilità di quella: solo la trinità è immutabile nel bene, perciò essa sola è incorporea (I, 6, 4; II, 2, 2). La materia viene intesa da Origene come limite negativo, come espressione della imperfezione (= mutabilità) degli esseri creati. Sulla accidentalità del possesso del bene da parte delle creature cfr. I, 5, 3 5; I, 6, 2; I, 8, 3, ecc. Sul rapporto fra natura razionale e natura materiale cfr. III, 6, 6-7; II, 2, 2; IV, 3, 15; I, 7, 1 e nota.</p>

  <p class="NotaPie"><a href="#_FtntUp66_5" id="_FtntDown66_5">[66]</a> <i>Se poi... continuamente; </i>passo quasi totalmente omesso da Rufino, (<i>a meno che qualcuno non pensi di poter con qualche argomento dimostrare che la natura razionale può vivere senza alcun corpo. Ma quanto ciò risulti difficile e quasi impossibile al nostro intelletto, abbiamo già sopra dimostrato, trattando punto per punto la questione)</i> tramandato per intero da Girolamo (<i>Ep</i>. 124, 14) e da <i>risulterà</i> alla fine da Giustiniano (<i>Ep. ad Mennam, </i>Mansi, IX, 532) che concorda bene con Girolamo. Ancora una volta (cfr. II, 3; III, 6) Origene presenta le due possibili soluzioni del rapporto creatura razionale (= anima)-corpo: 1) rapporto permanente e necessario; 2) rapporto accidentale e momentaneo; e ancora una volta lascia aperta la questione. Risalta comunque ancora una volta la parzialità sia di Rufino, che questa volta ha eliminato quasi del tutto la seconda ipotesi, sia di Girolamo e Giustiniano, che la presentano invece proprio come la dottrina affermata da Origene (e Girolamo ne ricava addirittura l’affermazione da parte di Origene della metensomatosi). D’altra parte questa volta proprio Girolamo ci permette di cogliere il tono fortemente ipotetico con cui è introdotta la seconda soluzione, il che non sembra essere della prima, perfettamente connessa con la trattazione sulla natura materiale e il suo rapporto con la natura razionale. Nella frase finale di questo passo si è voluto scorgere un’allusione alla dottrina dell’eterno ritorno (II, 3, 3; III, 1, 23; III, 6, 3), ma l’espressione ὥστε τοῦτο ἀεὶ γινέσθαι (et <i>hac semper successione variari</i> <span class="Vers">Hier.</span>) può essere intesa semplicemente nel senso che la dissoluzione della materia nel nulla si ripete ogni volta (ἀεὶ) che le creature razionali ormai purificate non hanno più bisogno di lei. Cfr. comunque <i>Introduzione,</i> pp. 71 seg.</p>

  <p class="NotaPie"><a href="#_FtntUp67_3" id="_FtntDown67_3">[67]</a> Ruf. <i>repetere</i>. In realtà Origene non aveva ancora trattato <i>ex professo</i> di questa questione, dopo l'affermazione di I, <i>praef</i>., 5. Comunque l’immortalità dell’anima è variamente ammessa sia là dove si tratta dell’anima (II, 8, 1-3; III, 4, 1) sia dove si parla della incorruttibilità del corpo risorto (II, 3, 2; III, 6, 4).</p>

  <p class="NotaPie"><a href="#_FtntUp68_3" id="_FtntDown68_3">[68]</a> Il primo dei due argomenti che vengono proposti per dimostrare l’immortalità dell’anima si fonda sul tradizionale assioma <i>simile a simili, </i>per cui possono entrare in relazione fra loro solo realtà omogenee, e sul presupposto dell’immortalità delle potenze angeliche. Sia queste sia l’anima partecipano della realtà divina: perciò sono della stessa natura. Ma le potenze angeliche sono immortali: ne consegue che anche l’anima, in quanto della medesima natura, è immortale.</p>

  <p class="NotaPie"><a href="#_FtntUp69_3" id="_FtntDown69_3">[69]</a> La precisazione è opportuna per dissipare sùbito ogni equivoco sulla partecipazione della creatura razionale alla vita divina: si tratta, si, di partecipazione <i>naturale,</i> ma non indipendente dai meriti, come pretendevano gli Gnostici, sì che si può partecipare di Dio con diversa intensità e a diversi livelli: cfr. <i>infra</i> e IV, 2, 2, ecc.</p>

  <p class="NotaPie"><a href="#_FtntUp70_3" id="_FtntDown70_3">[70]</a> <i>Ogni... sostanza</i> (p. 562, 1. 7): Koetschau fa corrispondere a questo passo uno in cui Girolamo (<i>Ep</i>. 124, 14), per dimostrare che Origene affermava una stessa natura di Dio e delle creature razionali, adduce come citazione letterale: <i>Dio, suo Figlio unigenito e lo Spinto santo partecipano</i> (sentit) <i>della natura intelligibile e razionale; vi partecipano gli angeli, le potestà e le altre potenze; vi partecipa l’uomo interiore</i> (<i>Rom</i>., 7, 22) <i>che è stato fatto ad immagine e somiglianza di Dio</i> (<i>Gen</i>., <i>1,</i> 26). <i>Se ne deduce che Dio e questi esseri sono in certo modo</i> (quodammodo) <i>di una sostanza; </i>e osserva che Origene aveva aggiunto <i>quodammodo</i> nel tentativo di sfuggire l’accusa di tanto grande empietà. Se si accetta per buono il passo di Girolamo, la traduzione di Rufino risulta non solo priva della punta finale, la più pericolosa, ma anche del tutto rimaneggiata. Ma anche ad ammettere questo lavoro di rimaneggiamento, non tutto riesce chiaro: infatti la connessione fra <i>Rom</i>., 7, 22 e <i>Gen</i>., 1, 26, che Girolamo presenta qui, in Rufino compare verso la fine del § 9; e l’affermazione della (quasi) identità di natura fra Dio e le creature razionali, che qui Rufino avrebbe omesso, si legge, anche se in forma un po’ diversa, nel § io. Inoltre, se si inserisce il passo di Girolamo al posto di quello di Rufino, risulta radicalmente compromesso il filo dell’intera argomentazione, fondato sulla successione di due prove, la prima delle quali articolata soltanto sul rapporto fra anima umana e creature razionali, mentre la trinità è chiamata in causa solo nel secondo momento, e con argomentazione meno impegnativa di quanto risulterebbe la prima secondo Girolamo. Non si può perciò escludere che qui Girolamo, pur citando letteralmente, abbia addotto non un passo continuo, ma un centone composto mettendo insieme espressioni tratte da contesto più ampio.</p>

  <p class="NotaPie"><a href="#_FtntUp71_3" id="_FtntDown71_3">[71]</a> Anche il secondo argomento sull’immortalità dell’anima è fondato sul concetto di partecipazione, ma ponendo direttamente in contatto l’anima umana con la divinità, senza la mediazione delle potenze angeliche. L’anima umana partecipa della realtà divina; questa è incorruttibile: ne consegue che anche la natura dell’anima è incorruttibile e immortale, per poter essere sempre oggetto dell’azione benefica di Dio. La partecipazione dell’anima a Dio è considerata da Origene ineliminabile, in quanto derivante dal fatto che l’uomo è stato creato ad immagine di Dio: cfr. <i>infra</i>.</p>

  <p class="NotaPie"><a href="#_FtntUp72_3" id="_FtntDown72_3">[72]</a> Cfr. I, 3, 6; II, 6, 3; IV, 4, 2 e note.</p>

  <p class="NotaPie"><a href="#_FtntUp73_3" id="_FtntDown73_3">[73]</a> Cfr. I, 3, 8; I, 4, 1; III, 3, 6.</p>

  <p class="NotaPie"><a href="#_FtntUp74_3" id="_FtntDown74_3">[74]</a> Benché Origene affermi genericamente talvolta che il peccato fa perdere all’uomo il carattere in lui impresso dall’esser fatto ad immagine di Dio (cfr., p. es., <i>Co. Rom</i>., I, 17: <i>Ho. Gen</i>., 1, 13; <i>Ho. Lev</i>., 2, 2), la concezione in lui dominante è che tale carattere può essere oscurato dal peccato, ma mai eliminato: cfr. <i>Ho. Gen</i>., 13, 4; <i>C. Cels</i>., IV, 83; II, 11. Proprio su questo argomento riposa soprattutto la convinzione di Origene che l’anima è immortale. Si tenga presente che per gli antichi, da Platone in poi, il concetto di immagine non indicava soltanto generica ed esterna somiglianza col modello, ma vera e propria, anche se depotenziata, partecipazione alla sua realtà. Per il collegamento fra <i>Rom</i>. 7, 22 e <i>Gen</i>., 1, 26 cfr. <i>Dial. c. Her</i>., <i>12; Ho. Gen</i>., 1, 13.</p>

  <p class="NotaPie"><a href="#_FtntUp75_3" id="_FtntDown75_3">[75]</a> Sul Figlio immagine di Dio cfr. I, 2, 6. A <i>Ho. Gen</i>., 1, 13 Origene illustra questo concetto in relazione alla creazione dell’uomo: l’immagine di Dio secondo la quale è creato l’uomo è il Figlio.</p>

  <p class="NotaPie"><a href="#_FtntUp76_3" id="_FtntDown76_3">[76]</a> Origene, che, come Clemente (<i>Protr</i>., 10, 98; <i>Str</i>., V, 14, 94), fa consistere l’immagine divina nell’uomo nella parte razionale dell’anima, ripetutamente combatte quanti la facevano consistere anche nel corpo (cfr. <span class="Vers">Iren</span>., <i>Demonstr</i>., 22): <i>C. Cels</i>., VI, 63; <i>Dial. c. Her</i>., 12; <i>Sel. in Gen</i>., 1, 26, PG XII, 93 seg., dove a questo proposito viene attaccato l’antropomorfismo di Melitone; cfr. I, 1, 1 e nota. Nel nostro passo, sempre in armonia con la concezione sopra ricordata, l’immagine di Dio nell’uomo viene presentata dinamicamente come risultante dall’esercizio delle virtù che fanno progredire l’uomo nella imitazione di Dio: per la dinamica del passaggio dall’immagine alla somiglianza cfr. III, 6, 1; per il potenziamento dell’immagine per mezzo dell’esercizio della virtù e l’affievolimento a causa del peccato e della sovrapposizione dell’immagine diabolica cfr. <i>Ho. Luc</i>., 8, 2-3. Cfr. anche <i>C. Cels</i>., VII, 66.</p>

  <p class="NotaPie"><a href="#_FtntUp77_3" id="_FtntDown77_3">[77]</a> Cfr. III, 6, 1 e nota. Per la connessione fra immagine imitazione ed esercizio della virtù cfr. <i>Ho. Reg</i>., 1, 4.</p>

  <p class="NotaPie"><a href="#_FtntUp78_3" id="_FtntDown78_3">[78]</a> Cfr. I, 5, 3; I, 5, 5; I, 6, 2 ecc.</p>

  <p class="NotaPie"><a href="#_FtntUp79_3" id="_FtntDown79_3">[79]</a> Ruf. <i>consanguinitatem</i>, che traduce sicuramente συγγενεία: cfr. su questo concetto III, 1, 13 e nota.</p>

  <p class="NotaPie"><a href="#_FtntUp80_3" id="_FtntDown80_3">[80]</a> Cfr. <i>Co. Io</i>., XIII, 42.</p>

  <p class="NotaPie"><a href="#_FtntUp81_3" id="_FtntDown81_3">[81]</a> Cfr. II, 6, 1; <i>Ho. Is„</i> 4, 1; 1, 2; <i>C. Cels</i>., VI, 17; <i>Co. Rom</i>., VIII, 13</p>

  <p class="NotaPie"><a href="#_FtntUp82_3" id="_FtntDown82_3">[82]</a> Cfr.<i> Co. Cant</i>., III; IV, GCS VIII, 220; 224; <i>Ho. XXXVIII Ps</i>., 1, 11 (vita vera e perfetta). Sulle modalità di questa progressione cfr. Crouzel, <i>Connaissance,</i> pp. 460 segg.</p>

  <p class="NotaPie"><a href="#_FtntUp83_3" id="_FtntDown83_3">[83]</a> Questo passo dei <i>Proverbi</i> è caposaldo scritturistico su cui è fondata la dottrina dei sensi spirituali (cfr. I, 1, 7 e nota); di qui Origene deduce resistenza di un senso divino (Origene legge nei <i>LXX</i> αἴσθησιν invece di ἐπίγνωσιν: cfr. <span class="Vers">Clem</span>., <i>Sir</i>., I, 4, 27); ma Dio è incorporeo, perciò si deve trattare di senso incorporeo, atto a conoscere le realtà intelligibili. Anche l’uomo, fatto ad immagine di Dio, lo possiede: cfr. <i>C. Cels</i>., I, 48; VII, 34; <i>Co. Io</i>., XX, 43 (33). Sull’analogia fra realtà sensibili e intelligibili cfr. <i>Co. Io</i>., I, 26 (24). Per il motivo platonico dell’ascesa dalle realtà sensibili a quelle intelligibili cfr., p. es., <span class="Vers">Clem</span>., <i>Str</i>., IV, 23, 148; VI, 8, 68.</p>

  <div class="fixedButton">
    <a href="#start"><img src="../Images/Flecha.png" width="50%"/></a>
  </div>
</body>
</html>