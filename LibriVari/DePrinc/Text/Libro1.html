<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" lang="it">
<head>
  <meta name="viewport" content="width=device-width, initial-scale=1.0"/>
  <title></title>
  <link href="../Styles/Origene.css" type="text/css" rel="stylesheet"/>
</head>

<body id="start">
  <p class="pT3but"><a href="index.html" class="butXL">Indice</a></p>

  <h1>LIBRO PRIMO</h1>

  <h2 id="toc_id_2">PREFAZIONE DI RUFINO&#160;<a href="#_FtntDown1_1" id="_FtntUp1_1">[1]</a></h2>

  <p class="Normal">1. So che molti fratelli, spinti dal desiderio di conoscere le scritture, hanno chiesto ad alcune persone colte che conoscevano il greco che traducessero Origene in latino e lo rendessero accessibile alle loro orecchie. Pregato di ciò dal vescovo Damaso anche un nostro fratello e collega&#160;<a href="#_FtntDown2_1" id="_FtntUp2_1">[2]</a>, tradotte dal greco in latino due omelie sul <i>Cantico dei Cantici</i>, vi ha preposto una prefazione così bella da suscitare in ognuno il desiderio di cercare e di leggere avidamente le opere di Origene. Ha scritto&#160;<a href="#_FtntDown3_1" id="_FtntUp3_1">[3]</a> infatti che all’anima di quello si adatta il passo della scrittura in cui è detto: <i>Il re mi ha introdotto nel suo talamo</i> (<i>Cant</i>., 1, 3), e ha affermato che egli negli altri libri ha superato tutti gli altri, ma nel Cantico dei Cantici ha superato sé stesso. In questa prefazione&#160;<a href="#_FtntDown4_1" id="_FtntUp4_1">[4]</a> promette che avrebbe donato ai lettori latini anche i <i>Commentari</i> di Origene sul <i>Cantico dei Cantici</i> e molti altri. Ma egli che, come vedo, riesce gradito anche come autore originale&#160;<a href="#_FtntDown5_1" id="_FtntUp5_1">[5]</a>, si dedica ad attività che gli assicura maggior gloria, preferendo essere autore più che traduttore della parola&#160;<a href="#_FtntDown6_1" id="_FtntUp6_1">[6]</a>. Perciò noi seguiamo l’attività da lui iniziata e sperimentata, anche se non possiamo ornare le parole di tanto grande uomo con la stessa abilità retorica. Non vorrei perciò che per mia imperizia, nello scrivere risultasse molto inferiore al suo valore lo scrittore che quello giustamente ha definito altro maestro&#160;<a href="#_FtntDown7_1" id="_FtntUp7_1">[7]</a> di sapienza e di scienza per la chiesa dopo gli apostoli.</p>

  <p class="Normal">2. Proprio in considerazione di questa mia incapacità io restavo inattivo e non venivo incontro alle preghiere dei fratelli che spesso mi spingevano a questo lavoro. Ma la tua insistenza, fedele fratello Macario&#160;<a href="#_FtntDown8_1" id="_FtntUp8_1">[8]</a>, è tale che neppure la mia incapacità può resistervi. Perciò, per non essere da te ulteriormente e insistentemente pressato, non ho tenuto fede al mio proposito e ho ceduto, ma alla condizione che, per quanto mi sarebbe stato possibile, avrei seguito nel tradurre il criterio di coloro che mi avevano preceduto e soprattutto di colui che sopra ho ricordato. Egli, che ha tradotto in latino oltre settanta omelie&#160;<a href="#_FtntDown9_1" id="_FtntUp9_1">[9]</a> di Origene e anche alcuni <i>Commentari</i>&#160;<a href="#_FtntDown10_1" id="_FtntUp10_1">[10]</a> sugli scritti degli apostoli, poiché ha trovato nel testo greco alcune espressioni che potevano essere occasione di scandalo, tutte ha modificato e corretto nel tradurre, sì che il lettore latino nulla trovi in quelle che sia in contrasto con la nostra fede. Questi, per quanto mi è possibile, voglio seguire anche io, se non nella perizia dello stile, almeno nel criterio di lavoro, stando attento a non addurre quei passi che nell'opera di Origene sono contrastanti e contraddittori.</p>

  <p class="Normal">3. Ti ho ampiamente spiegato il motivo di queste discordanze nella traduzione dell’Apologia che Panfilo ha scritto per le opere di Origene: infatti vi ho aggiunto un breve scritto&#160;<a href="#_FtntDown11_1" id="_FtntUp11_1">[11]</a> in cui ho dimostrato con prove secondo me convincenti, che i libri di Origene sono stati in più punti alterati dagli eretici e dagli avversari, soprattutto questi che ora chiedi che io traduca, i libri περἰ ἀρχῶν, che si può tradurre <i>Sui Princìpi</i> o <i>Sui Principati</i>&#160;<a href="#_FtntDown12_1" id="_FtntUp12_1">[12]</a>, che in realtà sono i più oscuri e irti di difficoltà. Infatti qui Origene tratta di argomenti sui quali i filosofi, pur consumandovi tutta la loro vita, nulla hanno potuto concludere: invece il nostro autore, per quanto ha potuto, ha ricondotto all’ortodossia la dottrina sul creatore e la spiegazione razionale sulle creature che quelli avevano proposto in maniera non ortodossa. Poiché in questi suoi libri si trovano passi che contrastano con quanto in altri punti egli aveva esattamente definito sulla trinità, considerandoli alterati e non suoi io li ho tralasciati oppure li ho addotti modificandoli in base a quanto altrove più volte egli aveva affermato. Ci sono poi punti in cui Origene, che scrive per lettori già competenti e colti, per essere conciso, riesce oscuro: per rendere più accessibili questi passi io vi ho aggiunto qualcosa&#160;<a href="#_FtntDown13_1" id="_FtntUp13_1">[13]</a> di più chiaro che sullo stesso argomento avevo letto in altri libri dello stesso autore. Tuttavia non ho detto nulla di mio, ma ho reso soltanto a lui il suo, anche se egli l’aveva detto in altro luogo.</p>

  <p class="Normal">4. Ho fatto questo avvertimento nella prefazione per evitare che i diffamatori pensino di trovare di nuovo&#160;<a href="#_FtntDown14_1" id="_FtntUp14_1">[14]</a> materia per le loro calunnie. Ma vedrai tu che cosa faranno questi uomini perversi e attaccabrighe. Dal canto mio, ho intrapreso tanta fatica, sperando che Dio venga incontro alle vostre preghiere, non per chiudere la bocca ai diffamatori (ciò è impossibile, anche se Dio farà forse pure questo) ma per offrire un buon strumento a quanti vogliono progredire nella conoscenza delle cose. Comunque ammonisco e scongiuro ognuno che leggerà o trascriverà questi libri, al cospetto del Padre del Figlio e dello Spirito santo, per la fede nel regno futuro, per il mistero della resurrezione dei morti, per il fuoco eterno che è preparato al diavolo e ai suoi angeli (<i>Mt</i>., 25, 41): possa avere in eterna eredità quel luogo dove è pianto e stridore di denti (<i>Mt</i>., 8, 12), dove non si estinguerà il loro fuoco e non morirà il loro verme (<i>Is</i>., 66, 24 - <i>Mc</i>., 9, 48), se aggiungerà qualcosa a questo scritto, se sopprimerà, se inserirà, se altererà: ma confronti con l’esemplare da cui ha trascritto, corregga parola per parola e interpunga&#160;<a href="#_FtntDown15_1" id="_FtntUp15_1">[15]</a>, e non abbia un esemplare non corretto e punteggiato, per evitare che la difficoltà del senso, se l’esemplare è privo di punteggiatura, presenti ai lettori ancora maggiore oscurità.</p>

  <hr/>

  <p class="NotaPie"><a href="#_FtntUp1_1" id="_FtntDown1_1">[1]</a> In questa prefazione Rufino espone i criteri ai quali si è attenuto nel tradurre l’opera di Origene e per i quali dice di aver seguito l’esempio di Girolamo. Questi nel tradurre le omelie di Origene, per evitare ogni occasione di scandalo, aveva ritenuto opportuno modificare quei passi il cui contenuto era in contrasto con la fede della chiesa. Anche nei Princìpi si trovano passi di questo genere, che, oltre tutto, sono in contrasto con altri luoghi dello stesso autore. Tali passi, considerandoli interpolati da altri, Rufino dice di avere o soppresso o modificato sulla base di quanto trovava esattamente esposto in altri luoghi origeniani, e sempre sulla stessa base afferma di aver ampliato alcuni passi troppo concisi ed oscuri, per renderli più accessibili al lettore latino poco familiarizzato con tali argomenti. L’ammonimento finale a non alterare neppure una lettera della traduzione deriva dalla consapevolezza che gli avversari di Origene, e quindi suoi, non avrebbero mancato di attaccare e diffamare questa sua opera.<br/> La prefazione è uno dei documenti più importanti della controversia origeniana, poiché proprio di qui il contrasto, momentaneamente sopito in Oriente, prese inizio in Occidente. Infatti Rufino, nel tentativo di giustificare il criterio di traduzione da lui seguito col rifarsi al precedente geronimiano, non aveva tenuto, o non aveva voluto tener conto del fatto che Girolamo, diventato fervente antiorigeniano, difficilmente avrebbe potuto tollerare che altri si servisse proprio della sua autorità per propaga idare le opere dello scrittore ormai da lui avversato con lo stesso zelo col quale in gioventù lo aveva amato e studiato. La reazione di Girolamo si concretò nel violento attacco a Rufino contenuto nella lettera 84 e nella traduzione integrale e fedele dell’opera di Origene, fatta perché ognuno potesse notarne gli errori: cfr. <i>Introduzione</i>, p. 11.<br/> Dal tono della prefazione si capisce che essa fu scritta quando il lavoro di traduzione era stato, almeno in parte, ultimato. D’altra parte a questa prefazione si richiama l’altra preposta al libro III. Ne deduciamo che la prima fu scritta dopo la traduzione dei primi due libri.</p>

  <p class="NotaPie"><a href="#_FtntUp2_1" id="_FtntDown2_1">[2]</a> Si tratta di Girolamo</p>

  <p class="NotaPie"><a href="#_FtntUp3_1" id="_FtntDown3_1">[3]</a> Cfr. <span class="Vers">Hier.</span>, <i>Praef. in Homil. Orig. in Cantic</i>., GCS VIII, 26. Su questo passo Girolamo sarebbe ritornato in <i>Ep</i>., 84, 7 e 2, affermando di aver inteso lodare l’esegeta, non il teologo. Cfr. anche <span class="Vers">Ruf</span>., <i>Apol. c. Hier</i>., II, 17.</p>

  <p class="NotaPie"><a href="#_FtntUp4_1" id="_FtntDown4_1">[4]</a> La promessa cui accenna Rufino non è contenuta in questa prefazione ma in quella preposta alla traduzione delle Omelie origeniane su Ezechiele. La confusione fatta da Rufino deriva con ogni probabilità da citazione a memoria. Nella prefazione ricordata da Rufino Girolamo accenna soltanto alla fatica che comporterebbe la traduzione dei 10 libri dei <i>Commentari</i> origeniani sul <i>Cantico</i>. In realtà egli non ha mai tradotto questa opera, di cui possediamo soltanto quattro libri nella traduzione che di li a qualche anno avrebbe fatto Rufino.</p>

  <p class="NotaPie"><a href="#_FtntUp5_1" id="_FtntDown5_1">[5]</a> Forse Rufino intende alludere non tanto alle svariate opere polemiche che Girolamo aveva già scritte quanto, con leggera punta di ironia, ai commenti alle epistole paoline e ad altri libri della Scrittura, per i quali quello aveva largamente utilizzato i commenti di Origene e di altri scrittori greci, pubblicandoli però sotto il suo nome. All’accusa di aver attinto agli scritti di Origene Girolamo accenna nella prefazione al <i>Commentario su Michea</i>, senza respingerla, ma facendosene un vanto.</p>

  <p class="NotaPie"><a href="#_FtntUp6_1" id="_FtntDown6_1">[6]</a> <i>Pater verbi</i>, riecheggiamento di <span class="Vers">Plat</span>., <i>Sympos</i>., 177 D.</p>

  <p class="NotaPie"><a href="#_FtntUp7_1" id="_FtntDown7_1">[7]</a> Cfr. <span class="Vers">Hier.</span>, <i>Praef. in Homil. Orig. in Ezech</i>., GCS VIII, 318.</p>

  <p class="NotaPie"><a href="#_FtntUp8_1" id="_FtntDown8_1">[8]</a> Nulla sappiamo di questo personaggio, cui Girolamo allude in <i>Ep</i>. 127, 9, oltre quello che di lui dice Rufino qui, nella prefazione al libro III e nella prefazione alla traduzione dell’<i>Apologia</i> di Panfilo per Origene. In quest’ultima prefazione Rufino dice che Macario attendeva ad un’opera sul fato contro gli astrologi, che non ci risulta se sia stata mai effettivamente scritta.</p>

  <p class="NotaPie"><a href="#_FtntUp9_1" id="_FtntDown9_1">[9]</a> Ne possediamo 2 sul <i>Cantico</i>, 9 su <i>Isaia</i>, 14 su <i>Geremìa</i>, 14 su <i>Ezechiele</i>, 39 su <i>Luca</i>.</p>

  <p class="NotaPie"><a href="#_FtntUp10_1" id="_FtntDown10_1">[10]</a> Qui Rufino considera senz’altro opera di traduzione i <i>Commenti</i> di Girolamo sulle lettere ai Galati, agli Efesini, a Filemone, a Tito, che quello oveva composto sfruttando a fondo i <i>commentari</i> origeniani. Sulla distinzione fra le <i>Omelie</i> e i più impegnativi <i>Commentari</i> (<i>Tomi</i>) cfr. <span class="Vers">Hier.</span>, <i>Praef, in Homil. Orig. in Ezech</i>., GCS VIII, 318.</p>

  <p class="NotaPie"><a href="#_FtntUp11_1" id="_FtntDown11_1">[11]</a> Si tratta del <i>De adulteratione librorum Origenis</i> (CC XX, 7 segg.). La tesi della falsificazione per spiegare quanto nelle opere di Origene risultava non ortodosso al lettore del IV-V secolo risulta ingenua e insostenibile e neppure al tempo della polemica sembra che abbia raccolto molti suffragi. Che però in essa ci fosse un fondo di realtà è dimostrato da una lettera di Origene, riportata da Rufino, in cui l’Alessandrino si lamenta che gli eretici cercavano di falsificare i suoi scritti e adduce due casi concreti. L’opera di Rufino ci informa anche di falsificazioni fatte al tempo della controversia ariana.</p>

  <p class="NotaPie"><a href="#_FtntUp12_1" id="_FtntDown12_1">[12]</a> Cfr. il significato di ἀρχαί a <i>Col</i>., I, 16. L’incertezza di Rufino fa capire che anche al tempo suo non si era sicuri sul preciso significato del titolo che Origene aveva dato alla sua opera.</p>

  <p class="NotaPie"><a href="#_FtntUp13_1" id="_FtntDown13_1">[13]</a> Da questo passo si ricava che qualche punto della traduzione di Rufino riproduce non il testo dei <i>Princìpi</i> origeniani ma di altre opere dello stesso autore. Dal canto suo Girolamo accusa Rufino (<i><span class="Vers">C. Ruf</span></i>., II, 11) di avere introdotto a I, 1, 8 un passo degli Scolii che Didimo aveva scritto per dichiarare meglio il significato di alcuni punti dei <i>Princìpi</i> origeniani. Ma a noi non è possibile individuare con esattezza i punti in cui Rufino ha introdotto nella sua traduzione queste interpolazioni.</p>

  <p class="NotaPie"><a href="#_FtntUp14_1" id="_FtntDown14_1">[14]</a> A <i>Apol. c. Hier</i>., I, 16 Rufino spiega di avere scritto di nuovo perché gli antiorigeniani avevano già trovato modo di diffamare una lettera che Giovanni di Gerusalemme aveva scritto a Teofilo di Alessandria durante l’imperversare della controversia in Oriente. La lettera di Giovanni, che conteneva anche una sua professione di fede, è andata perduta: del suo contenuto ci possiamo fare un’idea leggendo la confutazione che Girolamo ne ha dato nel <i>Contra Ioannem</i> (PL XXIII, 371).</p>

  <p class="NotaPie"><a href="#_FtntUp15_1" id="_FtntDown15_1">[15]</a> Si tratta di termini tecnici del linguaggio grammaticale: cfr. <i>emendare distinguere et adnotare</i> nella <i>Vita Probi</i> di Suetonio. Con ogni probabilità queste operazioni servivano per preparare i codici all’uso scolastico (cfr. H. I. <span class="Vers">Marrou</span>, <i>Histoire de l'éducation dans l’antiquité</i>, Paris, 1955, p. 553). Per interpunzione si deve intendere la divisione, per mezzo dì sbarrette, delle parole scritte nei codici con scrittura continua che spesso poteva imbarazzare il lettore.</p>

  <div class="fixedButton">
    <a href="#start_1"><img src="../Images/Flecha.png" width="50%"/></a>
  </div>

  <a id="section_2"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_15">I. IL PADRE <a href="#_FtntDown1_2" id="_FtntUp1_2">[1]</a></h2>

  <p class="Normal">1. So che alcuni&#160;<a href="#_FtntDown2_2" id="_FtntUp2_2">[2]</a>, anche fondandosi sulle nostre scritture, cercheranno di sostenere che Dio è corpo, poiché in Mosè trovano scritto: <i>Dio nostro è fuoco che divora</i>&#160;<a href="#_FtntDown3_2" id="_FtntUp3_2">[3]</a> (<i>Deut</i>., 4, 24), e nel vangelo di Giovanni: <i>Dio è spirito, e quelli che lo adorano lo debbono adorare in spirito e verità </i>(<i>Io</i>., 4, 24): fuoco e spirito essi non reputano esser altro che corpo&#160;<a href="#_FtntDown4_2" id="_FtntUp4_2">[4]</a>. A costoro voglio chiedere che cosa dicono del fatto che è scritto: <i>Dio è luce </i>(<i>I Io</i>., 1, 5), come Giovanni dice nella sua lettera: <i>Dio è luce e in lui non sono tenebre</i>. Questa certo è luce che illumina (<i>Io</i>., 1, 9) ogni pensiero di coloro che possono comprendere la verità, come è detto nel salmo XXXV: <i>Nella tua luce vedremo la luce </i>(<i>Ps</i>., 35, 10). Ma che cosa altro diremo luce di Dio, nella quale uno vede la luce, se non la potenza di Dio, illuminati dalla quale osserviamo la verità di tutte le cose e conosciamo lo stesso Dio, che è detto verità (<i>Io</i>., 14, 6)? Questo è pertanto il significato dell’espressione <i>Nella tua luce vedremo la luce</i>: nella tua parola e nella tua sapienza, che è tuo Figlio&#160;<a href="#_FtntDown5_2" id="_FtntUp5_2">[5]</a> (<i>I Cor</i>., 1, 24), in lui vedremo te Padre. O forse perché è chiamato luce, lo crederemo simile alla luce del nostro sole? Ma allora in che modo potrebbe darsi una anche modesta capacità di comprendere, si che con questa luce corporea uno possa intendere la causa della conoscenza e comprendere la verità?</p>

  <p class="Normal">2. Se accettano questa nostra dimostrazione sulla natura della luce, che la ragione ci ha suggerito, e ammettono che sulla base del concetto di luce Dio non può essere inteso come corpo, analoga spiegazione razionale daremo anche in merito al <i>fuoco che divora </i>(<i>Deut</i>., 4, 24). Che cosa infatti Dio divora, in quanto fuoco? Forse penseremo che egli divori materia corporea, come legno fieno paglia&#160;<a href="#_FtntDown6_2" id="_FtntUp6_2">[6]</a> (<i>I Cor</i>., 3, 12)? Ma con ciò che cosa diremo degno della gloria di Dio, se Dio è fuoco che divora materie di tal genere? Ma consideriamo che Dio, sì, divora e distrugge, ma divora i cattivi pensieri della mente, divora le azioni malvagie, divora i desideri peccaminosi, quando si insinua nelle menti dei credenti e, prendendo dimora insieme con suo Figlio nelle anime che si rendono idonee ad accogliere la sua parola e la sua sapienza&#160;<a href="#_FtntDown7_2" id="_FtntUp7_2">[7]</a>, secondo quanto è scritto: <i>Io e il Padre verremo e prenderemo dimora presso di lui</i>&#160;<a href="#_FtntDown8_2" id="_FtntUp8_2">[8]</a> (<i>Io</i>., 14, 23), divora tutti i loro vizi e le loro passioni e fa di loro un tempio puro e degno di sé.</p>

  <p class="Normal">A quanti poi pensano che Dio è corpo perché è scritto: <i>Dio è spirito </i>(<i>Io</i>., 4, 24) risponderemo così: la sacra scrittura, quando vuole indicare qualcosa di opposto a questo nostro corpo denso e solido, è solita definirlo spirito&#160;<a href="#_FtntDown9_2" id="_FtntUp9_2">[9]</a>, come è detto: <i>La lettera uccide, lo spirito dà la vita </i>(<i>II Cor</i>., 3, 6), dove senza dubbio per lettera intende le realtà corporee e per spirito quelle intellettuali, che diciamo anche spirituali. L’apostolo dice anche: <i>Fino ad oggi, quando leggono Mosé, un velo è posto sui loro cuori: ma quando uno si sarà rivolto al signore, il velo sarà tolto: infatti dove e lo spirito del signore lì è la libertà </i>(<i>II Cor</i>., 3, 15 segg.). Infatti, finché uno non si sarà volto alla comprensione spirituale, sul suo cuore è posto un velo, e da questo velo, cioè da una comprensione troppo materiale, diciamo e crediamo che la scrittura sia coperta; e questo è il velo di cui è detto che era posto sul volto di Mosè quando parlava al popolo (<i>Ex</i>., 34, 35), cioè quando la legge viene esposta secondo il senso comune. Ma se ci volgiamo al signore, dove è la parola di Dio e dove lo Spirito santo rivela conoscenza spirituale, allora sarà tolto il velo e allora a volto scoperto nelle sacre scritture noi contempliamo la gloria del signore&#160;<a href="#_FtntDown10_2" id="_FtntUp10_2">[10]</a> (<i>II Cor</i>., 3, 18).</p>

  <p class="Normal">3. Inoltre, molti santi partecipano dello Spirito santo, ma lo Spirito santo non può certo essere inteso come corpo, che ciascuno dei santi riceva diviso in parti corporee&#160;<a href="#_FtntDown11_2" id="_FtntUp11_2">[11]</a>: in realtà è potenza santificante di cui diciamo che han parte tutti coloro che abbiano meritato di essere santificati dalla sua grazia&#160;<a href="#_FtntDown12_2" id="_FtntUp12_2">[12]</a>. Per render più comprensibile ciò che diciamo, facciamo un esempio, anche se tratto da una realtà inadeguata. Molti han parte della scienza medica&#160;<a href="#_FtntDown13_2" id="_FtntUp13_2">[13]</a>: ma forse dobbiamo pensare che tutti costoro prendano per sé parti di un corpo posto in mezzo, che diciamo medicina, e che in tal modo abbian parte di lei? non penseremo, invece, che abbiano parte della medicina quanti con intelletto sveglio e preparato riescono a comprendere questa scienza? Non dobbiamo ritenere tale esempio della medicina del tutto adeguato in rapporto con lo Spirito santo: comunque esso serve almeno a dimostrare che non bisogna senz’altro considerare come corpo ciò di cui molti han parte. Infatti lo Spirito santo differisce molto dalla scienza medica, in quanto lo Spirito santo è sostanza&#160;<a href="#_FtntDown14_2" id="_FtntUp14_2">[14]</a> intellettuale ed ha sussistenza propria: ciò che non è della medicina.</p>

  <p class="Normal">4. Ma è tempo di passare alle parole del vangelo, dove è scritto: <i>Dio è spirito</i> (<i>Io</i>., 4, 24), e di spiegare come esse debbano essere intese in armonia con quanto abbiamo detto fin qui. Domandiamo pertanto quando il nostro salvatore pronunciò queste parole, con chi e con quale scopo: troveremo che le pronunciò mentre parlava con la Samaritana, la donna che credeva che sul monte Garizim, secondo l’opinione dei Samaritani, bisognava adorare Dio: ed egli disse: <i>Dio è spirito</i>. Infatti la Samaritana, credendo che egli fosse un Giudeo, gli chiedeva se si dovesse adorare Dio a Gerusalemme oppure su questo monte: e parlava così: <i>Tutti i nostri padri adorarono su questo monte, e voi dite che a Gerusalemme è il luogo dove si deve adorare </i>(<i>Io</i>., 4, 20). Pertanto la Samaritana pensava che secondo prerogativa di luoghi materiali Dio sarebbe stato adorato bene o meno bene: o dai Giudei a Gerusalemme o dai Samaritani sul monte Garizim: ma il salvatore le rispose che chi vuol seguire Dio deve liberarsi da questa presunzione di luoghi materiali e disse così: <i>Viene l’ora allorché i veri adoratori né in Gerusalemme né su questo monte adoreranno il Padre. Dio è spirito e coloro che lo adorano lo debbono adorare in spirito e verità </i>(<i>Io</i>., 4, 21. 23 seg.). Vedi con quanta coerenza ha associato la verità con lo spirito, sì da nominare in opposizione ai corpi lo spirito&#160;<a href="#_FtntDown15_2" id="_FtntUp15_2">[15]</a> e in opposizione all’ombra e all’immagine la verità. Infatti coloro che adoravano a Gerusalemme, adoravano Dio prestando il loro culto all’ombra e all’immagine&#160;<a href="#_FtntDown16_1" id="_FtntUp16_1">[16]</a> delle realtà celesti (<i>Hebr</i>., 8, 5), non alla verità né allo spirito; e lo stesso facevano coloro che adoravano sul monte Garizim&#160;<a href="#_FtntDown17_1" id="_FtntUp17_1">[17]</a>.</p>

  <p class="Normal">5. Avendo&#160;<a href="#_FtntDown18_1" id="_FtntUp18_1">[18]</a> confutato, per quanto abbiamo potuto, ogni interpretazione che spinge a intendere di Dio qualcosa di corporeo, affermiamo che nella sua realtà Dio è incomprensibile&#160;<a href="#_FtntDown19_1" id="_FtntUp19_1">[19]</a> e imperscrutabile. Qualunque cosa infatti potremo pensare e comprendere di Dio, dobbiamo credere che egli sia di gran lunga superiore a ciò che di lui pensiamo. Ammettiamo infatti di vedere una persona che a stento può osservare la scintilla di una luce o il chiarore di una debole lucerna: se vogliamo ragguagliare sulla luminosità e lo splendore del sole&#160;<a href="#_FtntDown20_1" id="_FtntUp20_1">[20]</a> questi la cui vista non può accogliere più luce di quella che abbiamo detto, non gli dovremo dire che la luce del sole è incomparabilmente superiore alla luce che egli vede? Analogamente quando la nostra intelligenza è chiusa nelle angustie della carne e del sangue ed è resa più tarda ed ottusa dal contatto con questa materia, anche se al confronto con la natura corporea è di gran lunga superiore, tuttavia quando tende alle realtà incorporee e cerca di comprenderle, ha a stento il valore di una scintilla o di una lucerna. Ma fra le realtà intellettuali, cioè incorporee, che cosa è tanto superiore a tutti, tanto ineffabilmente e inestimabilmente eccellente quanto Dio? Perciò la sua natura non può essere compresa dalla capacità della mente umana, anche se è la più pura e la più limpida.</p>

  <p class="Normal">6. Ma non sembra fuor di luogo se, per render più evidente il concetto, ci serviamo di un altro paragone. Talvolta i nostri occhi non possono guardare la natura della luce, cioè la sostanza del sole&#160;<a href="#_FtntDown21_1" id="_FtntUp21_1">[21]</a>; ma osservando il suo splendore e i raggi che si diffondono nelle finestre o in piccoli ambienti atti a ricevere la luce, di qui possiamo arguire quanto grande sia il principio e la fonte della luce materiale. Analogamente le opere della provvidenza divina&#160;<a href="#_FtntDown22_1" id="_FtntUp22_1">[22]</a> e la maestria che si rivela nel nostro universo sono, per così dire, i raggi di Dio in confronto della sua natura e della sua sostanza. Pertanto, poiché con le sue forze la nostra mente non può concepire Dio quale egli è, dalla bellezza delle sue opere e dalla magnificenza delle sue creature lo riconosce padre dell’universo&#160;<a href="#_FtntDown23_1" id="_FtntUp23_1">[23]</a>.</p>

  <p class="Normal">Perciò non si deve credere che Dio sia corpo o sia racchiuso in un corpo, bensì che egli è natura intellettuale semplice&#160;<a href="#_FtntDown24_1" id="_FtntUp24_1">[24]</a>, cui assolutamente nulla si può aggiungere&#160;<a href="#_FtntDown25_1" id="_FtntUp25_1">[25]</a>, perché non si pensi che egli abbia in sé qualcosa di più o di meno: ma egli è in senso assoluto monade e, per così dire, enade&#160;<a href="#_FtntDown26_1" id="_FtntUp26_1">[26]</a>: intelligenza&#160;<a href="#_FtntDown27_1" id="_FtntUp27_1">[27]</a> e fonte da cui deriva ogni intelligenza e tutta la sostanza intellettuale. Ma l’intelligenza per muoversi ed agire non ha bisogno di spazio materiale&#160;<a href="#_FtntDown28_1" id="_FtntUp28_1">[28]</a> né di dimensione sensibile né di figura corporea&#160;<a href="#_FtntDown29_1" id="_FtntUp29_1">[29]</a> o di colore, né assolutamente di alcuna di quelle che sono le proprietà del corpo e della materia. Perciò quella natura semplice, che è tutta intelligenza, per muoversi ed agire non può trovare ritardo e indugio: altrimenti sembrerebbe che per tale aggiunta sia in qualche modo limitata ed impedita la semplicità della natura divina; sarebbe composto e molteplice&#160;<a href="#_FtntDown30_1" id="_FtntUp30_1">[30]</a> ciò che è il principio di tutte le cose; e sarebbe molteplicità non unità ciò che, privo di ogni mescolanza corporea, deve consistere, per così dire, nella sola forma della divinità.</p>

  <p class="Normal">Che un’intelligenza non abbia bisogno di spazio per muoversi secondo la sua natura, risulta chiaro anche dalla considerazione della nostra mente. Essa infatti, se si tiene nei suoi limiti, senza essere per qualche motivo offuscata, non viene ritardata nello svolgimento della sua attività dalla diversità dei luoghi; né di contro acquista maggiore mobilità per effetto della natura di questi. Se poi qualcuno obietterà, p. es., che talvolta la mente dei naviganti agitati dal mare grosso è meno vivace di quanto suole essere a terra, dobbiamo ritenere che ciò loro avvenga non a causa della diversità del luogo, ma per la commozione ed il turbamento del corpo, cui la mente è connessa e unita. Infatti il corpo umano in mare si trova in condizione non naturale, e per tal motivo quasi per sua insufficienza accoglie in maniera scomposta e disordinata gl’impulsi della mente e reagisce debolmente ai suoi stimoli acuti, non meno che se uno in terra sia oppresso dalle febbri. Sappiamo infatti che, se la mente di costoro a causa della violenza della febbre non riesce ad adempiere le sue funzioni, ciò dipende non dal luogo ma dalla malattia del corpo, che lo turba e lo sconvolge sì che non può prestare il consueto servizio alla mente nella nota e naturale misura: infatti noi uomini siamo esseri animati composti dall’unione di corpo e anima&#160;<a href="#_FtntDown31_1" id="_FtntUp31_1">[31]</a>, e solo così ci è stato possibile abitare sulla terra. Ma Dio, che è principio di ogni cosa, non dobbiamo crederlo composto: altrimenti verrebbero ad essere anteriori allo stesso principio gli elementi di cui è composta qualsiasi cosa che diciamo composta.</p>

  <p class="Normal">Ma neppure di grandezza corporea ha bisogno l’intelligenza per agire e muoversi, così come l’occhio si dilata quando osserva corpi più grandi, e si restringe per osservare oggetti piccoli. In effetto l’intelligenza ha bisogno di grandezza intellettuale, perché cresce non corporalmente ma intellettualmente. Infatti essa non si accresce con aumenti corporei insieme col corpo fino al ventesimo o trentesimo anno d’età; ma con lo studio e l’esercizio si affina l’acume dell’ingegno, sono stimolate le doti insite in lei per la comprensione, ed essa diventa capace di maggiore apprendimento non aumentata da incremento corporeo ma affinata dall’applicazione allo studio. E tali qualità l’intelligenza non può ricevere sùbito dalla nascita o dall’infanzia, perché è ancora fragile e debole il complesso delle membra, di cui essa si serve come strumenti per il suo esercizio, e non può sostenere la facoltà di agire né ha capacità sufficiente ad accogliere uno studio sistematico.</p>

  <p class="Normal">7. Se poi alcuni ritengono che l’intelligenza - e l’anima stessa - sia corporea, vorrei che mi rispondessero come mai essa sia in grado di accogliere spiegazioni e dimostrazioni di argomenti così importanti diffìcili e sottili. Donde a lei&#160;<a href="#_FtntDown32_1" id="_FtntUp32_1">[32]</a> la capacità della memoria, donde la capacità di contemplare le realtà invisibili, donde deriva al corpo la comprensione di realtà certamente incorporee? In che modo una natura corporea può applicarsi allo studio della scienza e ricercare la spiegazione razionale delle cose? Donde le deriva conoscenza e intelligenza anche delle verità divine che manifestamente sono incorporee? A meno che uno non creda che, come la figura del corpo e la forma delle orecchie o degli occhi conferisce una certa attitudine ad udire e vedere, e come le singole membra&#160;<a href="#_FtntDown33_1" id="_FtntUp33_1">[33]</a>, che sono state modellate da Dio, ricevono dalla loro forma una certa propensione a ciò che per natura è la loro funzione, analogamente si debba pensare che la forma dell’anima o della intelligenza sia stata modellata esattamente perché essa possa conoscere ed intendere le varie cose e sia mossa da impulsi vitali. Ma in riferimento al fatto che l’intelligenza esiste e si muove intellettualmente, non riesco a comprendere quale colore uno le possa attribuire.</p>

  <p class="Normal">Ancora a conferma e spiegazione di quanto abbiamo detto sulla superiorità della mente e dell’anima rispetto ad ogni sostanza corporea, si può aggiungere anche questo. A ciascun senso corporeo&#160;<a href="#_FtntDown34" id="_FtntUp34">[34]</a> corrisponde esattamente una sostanza sensibile, su cui il senso corporeo esercita la sua azione. P. es., alla vista corrispondono colori figure grandezze, all’udito voci e suoni, all’odorato odori buoni e cattivi, al gusto sapori, al tatto oggetti caldi e freddi, duri e molli, ruvidi e lisci. Ma a tutti è manifesto che la sensibilità dell’intelligenza è molto superiore a tutti questi sensi, di cui abbiamo detto. Ma allora come non risulta assurdo che all’azione di questi sensi che sono inferiori corrispondano delle sostanze, là dove a questa facoltà che è superiore, dico il senso dell’intelligenza, non sottostà assolutamente nulla di sostanziale, ma la facoltà della natura intellettuale è accidentale ai corpi e ne deriva&#160;<a href="#_FtntDown35" id="_FtntUp35">[35]</a> ? Coloro che dicono questo, senza dubbio lo affermano per far offesa a quella sostanza che in loro è migliore: ma di qui l’offesa si ripercuote su Dio, poiché credono che egli possa essere compreso da una natura corporea, per cui secondo loro deve esser corpo ciò che da un corpo può essere conosciuto e compreso; e non vogliono capire che l’intelligenza ha una certa affinità con Dio&#160;<a href="#_FtntDown36" id="_FtntUp36">[36]</a>, di cui è immagine intellettuale&#160;<a href="#_FtntDown37" id="_FtntUp37">[37]</a>; e per questo essa può conoscere qualcosa della natura divina, soprattutto se è il più possibile purificata e separata dalla materia corporea.</p>

  <p class="Normal">8. Ma forse queste spiegazioni non hanno molto valore presso coloro che dalla sacra scrittura vogliono essere istruiti sulle cose di Dio e di li cercano la dimostrazione di come la natura di Dio sia superiore alla natura dei corpi. Guarda allora se anche l’apostolo non afferma proprio questo, quando parla di Cristo dicendo: <i>II quale è l’immagine di Dio invisibile, il primogenito di tutta la creazione</i> (<i>Col</i>., 1, 15). Infatti non, come pensano alcuni, la natura di Dio a qualcuno è visibile e ad altri invisibile, poiché l’apostolo non ha detto: Immagine invisibile di Dio agli uomini o invisibile ai peccatori, ma si esprime con assoluta uniformità proprio sulla natura di Dio, dicendo: <i>Immagine di Dio invisibile</i>. E anche Giovanni, dicendo nel vangelo: <i>Nessuno mai ha visto Dio</i> (<i>Io</i>., 1, 18), spiega chiaramente a tutti coloro che lo possono intendere, che non c’è nessuna natura cui Dio sia visibile: non nel senso che sia visibile per natura, epperò trascenda la capacità visiva degli esseri creati, in quanto troppo imperfetti; ma proprio perché per natura egli non può essere visto&#160;<a href="#_FtntDown38" id="_FtntUp38">[38]</a>.</p>

  <p class="Normal">Se poi mi chiedi che cosa io pensi anche dell’unigenito, se neppure a lui dico visibile la natura di Dio, che per natura è invisibile, ciò non ti sembri sùbito empio ed assurdo, 〈perché come il Figlio non vede il Padre, così neppure lo Spirito santo vede il Figlio〉&#160;<a href="#_FtntDown39" id="_FtntUp39">[39]</a>. Altro è vedere, altro conoscere&#160;<a href="#_FtntDown40" id="_FtntUp40">[40]</a>: esser visto e vedere è dei corpi, esser conosciuto e conoscere della natura intellettuale. Perciò tutto ciò che è proprio dei corpi, non lo dobbiamo attribuire né al Padre né al Figlio; ciò che invece appartiene alla natura della divinità è comune al Padre ed al Figlio. Infatti anche questi nel vangelo non ha detto: Nessuno ha visto il Padre se non il Figlio, né il Figlio se non il Padre, bensì: <i>Nessuno conosce il Figlio se non il Padre, e nessuno conosce il Padre se non il Figlio</i> (<i>Mt</i>., 11, 27). Di qui è chiaro che qualsiasi rapporto fra nature corporee noi indichiamo con vedere ed esser visto, tale rapporto fra il Padre ed il Figlio indichiamo con conoscere ed essere conosciuto, grazie alla forza della conoscenza, non alla debolezza della visibilità. Pertanto, dato che di una natura incorporea ed invisibile non è esatto dire né vedere né esser visto, per questo nel vangelo non si dice che il Padre è visto dal Figlio ed il Figlio dal Padre, bensì che è conosciuto.</p>

  <p class="Normal">9. Se poi qualcuno ci chiede perché è detto: <i>Beati i puri di cuore, perché vedranno Dio</i>&#160;<a href="#_FtntDown41" id="_FtntUp41">[41]</a> (<i>Mt</i>., 5, 8), anche di qui, come penso, la nostra spiegazione sarà ancor più rinforzata: infatti che altro è vedere Dio col cuore, se non, secondo quanto sopra abbiamo detto, comprenderlo e conoscerlo con l'intelletto? Spesso infatti i nomi delle membra sensibili sono riferiti all’anima, sì che si dice che essa vede con gli occhi del cuore (<i>I Eph</i>., 1, 18), cioè intuisce con l’intelligenza qualcosa di intelligibile. Così diciamo che essa ascolta con le orecchie, allorché intende un concetto di più profonda intelligenza. E ancora diciamo che l’anima si serve dei denti, quando mastica e mangia il pane di vita, che scende dal cielo (<i>Io</i>., 6, 33, 51). Analogamente diciamo che essa usa anche delle funzioni delle altre membra, che trasferite dalla denominazione corporea ben si adattano alle facoltà dell’anima, come dice anche Salomone: Troverai il senso divino (<i>Prov</i>., 2, 5). Sapeva infatti che in noi son due specie di sensi&#160;<a href="#_FtntDown42" id="_FtntUp42">[42]</a>: una specie di sensi mortale corruttibile umana, l’altra immortale e intellettuale, che qui ha definito divina. Dunque con questo senso divino non degli occhi ma del cuore puro, cioè dell’intelligenza, Dio può esser visto da coloro che sono degni&#160;<a href="#_FtntDown43" id="_FtntUp43">[43]</a>. Che in luogo di intelligenza, cioè della facoltà intellettiva, sia nominato il cuore troverai certo ampiamente attestato in tutte le scritture del vecchio e del nuovo testamento.</p>

  <p class="Normal">In questo stesso modo, anche se molto inferiore a quanto sarebbe doveroso, poiché cerchiamo di intendere la natura di Dio per quanto è possibile alla debolezza dell’umano intelletto, vediamo ora che cosa significhi il nome di Cristo.</p>

  <hr/>

  <p class="NotaPie"><a href="#_FtntUp1_2" id="_FtntDown1_2">[1]</a> In questo capitolo dedicato a Dio padre Origene, sulla traccia di quanto aveva premesso a I, <i>praef</i>., 8 segg. sulla questione degli <i>incorporalia</i>, discute se Dio debba essere considerato corporeo o incorporeo. In polemica con i sostenitori della prima soluzione egli adduce alcuni passi della scrittura da cui sembrava potersi dedurre la corporeità di Dio e dimostra che il loro linguaggio è soltanto simbolico (§§ 1-5). Dopo aver premesso che Dio nella sua realtà è inconoscibile e incomprensibile e che di lui ci si può fare una certa idea soltanto per viam analogiae, Origene si serve di alcune immagini e di alcuni paragoni per dimostrarne l’assoluta semplicità, incorporeità e immutabilità (§§ 6-7). Il capitolo si chiude con la discussione di altri passi scritturistici a proposito dei quali si chiarisce che Dio non può esser visto ma conosciuto, in quanto essere meramente spirituale e incorporeo.</p>

  <p class="NotaPie"><a href="#_FtntUp2_2" id="_FtntDown2_2">[2]</a> In <i>Sel. Gen</i>., PG XII, 93 Origene fa il nome di Melitene di Sardi come di uno di coloro che sostenevano la corporeità di Dio. A determinare Dio come corporeo convergevano da una parte l’interpretazione troppo letterale di alcuni passi della scrittura (cfr. <i>Ho. Gen</i>., 1, 13), dall’altra l’influsso della filosofia stoica secondo cui tutto ciò che esiste, quindi anche Dio, è corporeo. A questo influsso, ben visibile in Tertulliano (<i>Adv. Prax</i>., 7, 8), si riferisce altre volte Origene (<i>C. Cels</i>., VIII, 49): qui egli preferisce discutere l’argomento scritturistico. Cfr. anche <i>Co.Rom</i>., I, 19; <i>De Pr.</i>. IV, 4, 4; <i>Co. Io</i>., XIII, 21.</p>

  <p class="NotaPie"><a href="#_FtntUp3_2" id="_FtntDown3_2">[3]</a> Questa citazione ha molto contribuito nella Gnosi a determinare la figura del Demiurgo (= Dio del VT) come essere di fuoco: cfr. <span class="Vers">Hipp</span>., <i>Refut</i>., VI, 32, 7; <i>Exc. ex Theod</i>., 38.</p>

  <p class="NotaPie"><a href="#_FtntUp4_2" id="_FtntDown4_2">[4]</a> Concetto tipicamente stoico, come Origene ricorda a proposito di spirito, a <i>C. Cels</i>., VI, 71. Cfr. anche <span class="Vers">Tert</span>., <i>Adv. Prax</i>., 7, 8, cui probabilmente si riferisce <span class="Vers">Novat</span>., <i>De Trin</i>., 7.</p>

  <p class="NotaPie"><a href="#_FtntUp5_2" id="_FtntDown5_2">[5]</a> Questa interpretazione di <i>Ps</i>., 35, 10 diventerà tradizionale nella teologia alessandrina: cfr. <span class="Vers">Alex</span>., <i>Ep. ad Alex</i>., 40 (<span class="Vers">Opitz</span>, p. 26). La mediazione del Figlio fra Dio e gli uomini come riflesso della luce paterna è rilevata più volte da Origene: cfr., in riferimento allo stesso passo dei Salmi, <i>Ho. Ios</i>., 8, 7; <i>Co. Io</i>., II, 23 (18) (distinzione del Figlio dal Padre). A <i>Ho. Gen</i>., 13, 4 il passo del salmo è riferito allo Spirito santo.</p>

  <p class="NotaPie"><a href="#_FtntUp6_2" id="_FtntDown6_2">[6]</a> Cfr. la stessa interpretazione di <i>Deut</i>., 4, 24, con lo stesso riferimento al luogo paolino, a <i>Ho. Ier</i>., 16, 6; 2, 3; <i>C. Cels</i>., IV, 13; <i>Co. Io</i>., XIII, 23. Cfr. anche <i>Co. Mat</i>., XVII, 19; <i>Ho. Luc</i>., 26, 1 (Dio luce e spirito per i santi, fuoco per i peccatori) e <i>De Pr</i>., II, 10 4 e nota. Un po’ diversa l’interpretazione di Novaziano (<i>De Trin</i>., 7): Dio è fuoco per incutere timore nel popolo. Cfr. diversa interpretazione origeniana a II, 8, 3.</p>

  <p class="NotaPie"><a href="#_FtntUp7_2" id="_FtntDown7_2">[7]</a> In <i>Sel. Ps</i>., 43, 4 (PG XII, 1424) Origene chiarisce che da noi dipende l’impulso a renderci degni di accogliere Dio, ma non la realizzazione, che è operata dalla grazia divina.</p>

  <p class="NotaPie"><a href="#_FtntUp8_2" id="_FtntDown8_2">[8]</a> Si tratta di uno dei principali passi scritturistici sui quali Origene fonda la dottrina della presenza invisibile del Figlio in noi per operare la nostra salvezza e il nostro perfezionamento: come tale è da lui frequentemente citato (<i>De Orat</i>., 10 1; 23, 1; 25, 1; <i>Ho. Ier</i>., 8, 1; <i>Ho. Ios</i>., 20, 1; 24, 3) insieme con <i>Apoc</i>., 3, 20; <i>Mt</i>., 18, 20 e 28, 20. Cfr. <span class="Vers">G. Aeby</span>, <i>Les missions divines de Saint Justin a Origéne</i>, Fribourg, 1958, pp. 171 segg.</p>

  <p class="NotaPie"><a href="#_FtntUp9_2" id="_FtntDown9_2">[9]</a> Cfr. argomentazione molto simile, con riferimento agli stessi passi paolini, a <i>C. Cels</i>., VI, 70.</p>

  <p class="NotaPie"><a href="#_FtntUp10_2" id="_FtntDown10_2">[10]</a> Per Origene la contemplazione della gloria di Dio s’identifica con l’intelligenza spirituale della scrittura: cfr. ancora <i>Co. Rom</i>., II, 5; <i>Frag. in Eph</i>., 9; JTS, 3, p. 399; <i>Ho. Gen</i>., 6, 1; <i>Ho. Ez</i>., 14, 2, e <span class="Vers">H. Crouzel</span>, <i>Théologie de l'image de Dieu chez Origéne</i>, Paris, 1956, pp. 235 seg.</p>

  <p class="NotaPie"><a href="#_FtntUp11_2" id="_FtntDown11_2">[11]</a> Cfr. ancora <i>C. Cels</i>., VI, 70; <span class="Vers">Clem</span>., <i>Str</i>., VI, 16, 138. Il concetto che la partecipazione di Dio non comporta divisioni è comune nella filosofia dell’epoca: cfr. <span class="Vers">Numenio presso Eus</span>., <i>Praep. Evang</i>., XI, 18. Essa conosceva due tipi di partecipazione, una che comportava divisione (il composto che si divide nelle sue parti), una che avveniva senza divisione (l'anima che si diffonde nelle parti del corpo restando però indivisa): cfr. <span class="Vers">A. Orbe</span>, <i>Hacia la primeva teologia de la procesion del verbo</i>, Roma, 1958, pp. 599 seg.</p>

  <p class="NotaPie"><a href="#_FtntUp12_2" id="_FtntDown12_2">[12]</a> Di questo argomento Origene tratta soprattutto nel cap. 3 di questo libro I. Cfr. ancora <i>Frag. in Eph</i>., 8; JTS, 3, p. 243; <i>Ho. Num</i>., 3, 1; 6, 3; 11, 8;<i> Co. Cant</i>., III; GCS VIII, 213.</p>

  <p class="NotaPie"><a href="#_FtntUp13_2" id="_FtntDown13_2">[13]</a> Origene predilige servirsi di immagini tratte dalla medicina, in voga al tempo della Seconda Sofistica e sempre usate, da Platone in poi, nel linguaggio filosofico: cfr. ancora I, 4, 1; I, 8, 3.</p>

  <p class="NotaPie"><a href="#_FtntUp14_2" id="_FtntDown14_2">[14]</a> Probabilmente subsistentia di Rufino rende il greco ὐπόστασις: si ricordi che Origene determinò con questo termine il Padre il Figlio e lo Spirito santo, in quanto entità distinte l’una dall’altra nel mondo della divinità: cfr. <i>Co. Io</i>., II, 10 (6); <i>C. Cels</i>., VIII, 12.</p>

  <p class="NotaPie"><a href="#_FtntUp15_2" id="_FtntDown15_2">[15]</a> Per Origene vi è stretta connessione fra comprensione meramente letterale della sacra scrittura e corporeità: cfr. ancora <i>Ho. Lev</i>., 5, 1; <i>Ser. Mt</i>., 27</p>

  <p class="NotaPie"><a href="#_FtntUp16_1" id="_FtntDown16_1">[16]</a> L’opposizione paolina fra la Gerusalemme celeste e la Gerusalemme terrestre (<i>Gal</i>., 4, 26), già sviluppata nella lettera agli Ebrei (12, 22; 8, 5), è alla base della concezione secondo cui le realtà del VT sono da considerare immagine e simbolo delle realtà del NT (cfr., p. es., <i>C. Cels</i>., IV, 31; VII, 29; <i>Co. Mat</i>., XVI, 3; <i>Co. Io</i>., VI, 4 (2); per la superiorità della immagine = Cristo incarnato sull’ombra = culto giudaico cfr. <i>Ho. XXXVIII</i> <i>Ps</i>., 2, 2). Questa concezione, che è alla base di gran parte dell’esegesi origeniana, è già presente nello Ps. Barnaba, in Giustino e, atteggiata sull’opposizione Demiurgo (= Dio del VT)-Dio padre, nella gnosi valentiniana: cfr. <i>Exc. ex Theod</i>., 47; <span class="Vers">Heracl</span>., <i>frag</i>., 13, 22; <span class="Vers">Ptol</span>., <i>Ep. ad Flor</i>., 5, 8.; <span class="Vers">Iust</span>., <i>Dial. c. Tryph</i>., 40 segg.; <span class="Vers">Ps. Barn</span>., 7 segg. Cfr. anche II, 6, 7; III, 5, 1; IV, 2, 6.</p>

  <p class="NotaPie"><a href="#_FtntUp17_1" id="_FtntDown17_1">[17]</a> Qui Origene <i>brevitatìs causa</i> sembra mettere sullo stesso piano il culto samaritano sul Garizim e il culto giudeo a Gerusalemme: ma a <i>Co. Io</i>., XIII, 13 egli distingue bene i due culti, vedendo nel secondo l’immagine del culto in spirito e verità e nel primo il simbolo del culto erroneo prestato dagli eretici.</p>

  <p class="NotaPie"><a href="#_FtntUp18_1" id="_FtntDown18_1">[18]</a> <i>Avendo... divinità</i> (p. 134, 1. 13): passo tramandato in <span class="Vers">Pamph</span>., <i>Apol</i>., PG XVII, 557 segg.</p>

  <p class="NotaPie"><a href="#_FtntUp19_1" id="_FtntDown19_1">[19]</a> Cfr. IV, 4, 1 e nota; si tratta di concetto comunissimo nella religione giudaica e cristiana, nella filosofia medioplatonica, nella gnosi. Cfr. di recente J. <span class="Vers">Daniélou</span>, <i>Message évangélique et culture hellénistique</i>, Tournai, 1961, pp. 297 segg.</p>

  <p class="NotaPie"><a href="#_FtntUp20_1" id="_FtntDown20_1">[20]</a> Per questo tipo di immagini in riferimento alla divinità cfr. anche <i>C. Cels</i>., V, 11; <i>Co. Io</i>., I, 26 (24) (sole simbolo di Cristo, come per Filone immagine della sapienza: <i>Migr. Abr</i>., 40). Si tratta di immagine comunissima nella filosofia dell’epoca, rientrando in quella <i>via analogiae</i> che, insieme con la <i>via negationis</i> e la <i>via eminentiae</i>, rappresentava uno dei procedimenti che permettevano di farsi sia pur inadeguata idea di Dio invisibile. Cfr. per queste tre vie e in particolare per il ricorso all’immagine del sole che rappresenta fra le cose sensibili ciò che Dio è fra le realtà intelligibili, <span class="Vers">Albin</span>., <i>Epit</i>., 10 5 seg. Cfr. ancora<span class="Vers"> Max. Tyr</span>., <i>Or</i>., XVII, 7 segg.; Celso in <i>C. Cels</i>., VII, 42. A proposito di quest’ultimo passo, Origene sembra biasimare il procedimento di Celso, ma nel passo che stiamo commentando lo abbiamo visto rifarsi alla <i>via analogiae</i>, e altrove egli si serve anche della <i>via eminentiae</i> (<i>Co. Cant</i>. <i>praef</i>., GCS VIII, 72). Cfr. H. <span class="Vers">Koch</span>, <i>Pronoia und Paideusis</i>, Berlin, 1932, pp. 256 segg.; A. J. FE- <span class="Vers">Stugière</span>, <i>Le Dieu inconnu et la Gnose</i>, Paris, 1954, pp. 92 segg.</p>

  <p class="NotaPie"><a href="#_FtntUp21_1" id="_FtntDown21_1">[21]</a> Origene pensa che il sole sia fatto della stessa sostanza della luce corporea.</p>

  <p class="NotaPie"><a href="#_FtntUp22_1" id="_FtntDown22_1">[22]</a> Abbiamo qui un’applicazione della via eminentiae per conoscere Dio: si risale a lui attraverso la contemplazione delle sue opere. Si tratta di motivo di origine stoica, già utilizzato dagli apologisti: cfr. <span class="Vers">Theoph</span>., <i>Ad Autol</i>., I, 5. Origene se ne serve spesso (cfr. <i>C. Cels</i>., I, 23; III, 77; XV, 48; VII, 46; VIII, 38; <i>Ho. Luc</i>., 22, 9), opponendosi nettamente anche su questo punto allo gnosticismo, che della natura del mondo aveva un concetto completamente negativo.</p>

  <p class="NotaPie"><a href="#_FtntUp23_1" id="_FtntDown23_1">[23]</a> Già da Platone (<i>Tim</i>., 28 C) Dio era stato cosi definito, e la definizione aveva avuto gran fortuna nella filosofia successiva e anche nel giudaismo ellenizzato: cfr. <span class="Vers">Albin</span>., <i>Epit</i>., 10 3; <span class="Vers">Plut</span>., <i>De defect. orac</i>., 29; <span class="Vers">Apul</span>., <i>De Plat</i>., I<span class="Vers">, 11; </span>C.H., I, 12; I, 31; <span class="Vers">Phil</span>., <i>Decal</i>., 107; 134; ecc. Ripresa da Paolo (<i>Eph</i>., 4, 6), è ampiamente rappresentata negli autori cristiani anteriori a Origene: cfr. <span class="Vers">Clem. Rom</span>., <i>Cor</i>. 19, 2; <span class="Vers">Iust</span>., <i>I Apol</i>., 63; <span class="Vers">Tat</span>., <i>Ad Graec</i>., 4; <span class="Vers">Clem. Alex</span>., <i>Protr</i>., 5, 66; <i>Paedag</i>., I, 5, 21; I, 6, 42; <i>Str</i>., I, 28, 178; V, 1, 6; V, 11, 71, ecc. Per Origene cfr.: <i>De Pr</i>., I, 3, 3; IV, 2, 2; <i>Co. Io</i>., I, 5 (7); I, 9 (n); <i>C. Cels</i>., VIII, 53.</p>

  <p class="NotaPie"><a href="#_FtntUp24_1" id="_FtntDown24_1">[24]</a> In quanto incorporeo, per cui non può subire divisione in parti: cfr.: <i>De Pr</i>. IV, 4, 4.</p>

  <p class="NotaPie"><a href="#_FtntUp25_1" id="_FtntDown25_1">[25]</a> Cfr. <i>De Orat</i>., 27, 8</p>

  <p class="NotaPie"><a href="#_FtntUp26_1" id="_FtntDown26_1">[26]</a> Rufino ha preferito riportare i termini greci senza cercare di tradurli in latino. La definizione di Dio come monade è di origine pitagorica ed è già ben attestata in Senocrate presso Stobeo (<span class="Vers">Diels</span>, <i>Doxographi Graeci</i>, p. 304). Cfr. ancora <i>Co. Io</i>., V, 5 (4). Altrettanto dicasi della definizione di Dio come unità, <i>unum</i>, ἕν (cfr. p. 134,1. 11), corrente nella filosofia medioplatonica e presente in Filone (<i>Cher</i>., 87; <i>Leg. Alleg</i>., II, 2) e <span class="Vers">Clemente</span> (<i>Paed</i>., I, 8, 71; II, 8, 75; <i>Strom</i>., V, 12, 81). Meno nota la definizione come enade, ἑνἁς, che sembra ricorrere qui per la prima volta. Cfr. anche <i>C. Cels</i>., I, 23; VII, 38; <i>Co. Io</i>., I, 20 (22)</p>

  <p class="NotaPie"><a href="#_FtntUp27_1" id="_FtntDown27_1">[27]</a> Rendo cosi <i>mens</i>, con cui Rufino ha tradotto νοῦς. Qui Origene identifica Dio col <i>nous</i>, ma a <i>C. Cels</i>,, VII, 38 dice che Dio o è <i>nous</i> o è al di là del <i>nous</i> e della <i>ousia</i>; e a <i>Martyr</i>, 46 lo dice al di là delle realtà intelligibili (τῶν νοητῶν), così come a <i>Co. Io</i>., XXX, 6 (1) ribadisce che la natura e la potenza di Dio sono al di là della <i>ousia</i> (= sostanza, essenza). La stessa oscillazione si coglie in Filone e Clemente, e nella tradizione platonica, dove Senocrate e Numenio identificano Dio - uno - <i>nous</i>, mentre Plotino (e Speusippo?) subordinano il <i>nous</i> all’uno-Dio, come anche i Valentiniani: cfr. <span class="Vers">H. J. Krämer</span>, <i>Der Ursprung der Geistmetaphysik</i>, Amsterdam, 1964.</p>

  <p class="NotaPie"><a href="#_FtntUp28_1" id="_FtntDown28_1">[28]</a> affermazione tipica della filosofia spiritualista greca: cfr. <i>C. Cels</i>., VII, 34; <span class="Vers">Clem</span>., <i>Str</i>., VII, 6, 30.</p>

  <p class="NotaPie"><a href="#_FtntUp29_1" id="_FtntDown29_1">[29]</a> Cfr. <i>C. Cels</i>., VI, 64.</p>

  <p class="NotaPie"><a href="#_FtntUp30_1" id="_FtntDown30_1">[30]</a> Cfr. <span class="Vers">Clem</span>., <i>Str</i>., V, 12, 81; II, 2, 6.</p>

  <p class="NotaPie"><a href="#_FtntUp31_1" id="_FtntDown31_1">[31]</a> Cfr. II, 8, 2 segg.; II, 10 7; <i>C. Cels</i>., VI, 63; VII, 24; <i>Co. Mat</i>., XVII, 27; <span class="Vers">Clem</span>., <i>Str</i>., V, 12, 80. A <i>Co. Io</i>., II, 21 (13), in polemica con i Valentiniani, Origene afferma che l’uomo <i>naturaliter</i> consta soltanto di anima e di corpo, e che lo spirito è prerogativa superiore alla normale umanità, elargita dalla grazia divina. Cfr. contra (relativamente all’uomo perfetto), ma sempre in senso antignostico, <span class="Vers">Iren</span>., <i>Adv. Haer</i>., V, 9, 1.</p>

  <p class="NotaPie"><a href="#_FtntUp32_1" id="_FtntDown32_1">[32]</a> Questa lunga argomentazione è svolta alla luce dell’assioma empedocleo e platonico secondo cui il simile conosce il simile (cfr. <span class="Vers">Clem</span>., <i>Paed</i>., I, 6, 28; <span class="Vers">Orig</span>., <i>Sel. in Ps</i>., 17, 2; PG XII, 1224; <i>C. Cels</i>., IlI, 40): per Origene conoscere significa esser simile, quindi unirsi, aderire (cfr. ancora <i>Co. Io</i>., XIII, 5; XIX, 4 (1); I, 16). Su questa base sono svolti due argomenti che si richiamano a vicenda: l'intelligenza è capace di conoscere realtà incorporee, perciò è incorporea anch’essa. Inversamente, ad ogni senso corporeo corrisponde diversa qualità sensibile: ne consegue che a qualità incorporee intelligibili corrisponde l’intelligenza incorporea. Per il rapporto intelligenza (= mente) - anima cfr. II, 8 e III. 4.</p>

  <p class="NotaPie"><a href="#_FtntUp33_1" id="_FtntDown33_1">[33]</a> Cfr. <i>Frag. in Ier</i>., II, 2 (GCS III, 197).</p>

  <p class="NotaPie"><a href="#_FtntUp34" id="_FtntDown34">[34]</a> Cfr. <span class="Vers">Phil</span>., <i>Opif</i>., 20.</p>

  <p class="NotaPie"><a href="#_FtntUp35" id="_FtntDown35">[35]</a> Origene platonicamente rifiuta questa conclusione della filosofia materialista, perché per lui sono primarie proprio le sostanze spirituali, anche se, come vedremo, per il concetto di materia egli accetta la concezione stoica: cfr. II, 11, 4. Per il senso dell’intelligenza cfr. I, 1, 9 e IV, 4, 1°.</p>

  <p class="NotaPie"><a href="#_FtntUp36" id="_FtntDown36">[36]</a> Cfr. su questo punto <i>De Pr</i>., III, 1, 13 e nota; IV, 2, 7; IV, 4, 10; <i>Martyr</i>., 47; <i>C. Cels</i>., VII, 32. A <i>C. Cels</i>., VI, 18 Origene riporta il fondamentale passo platonico (<i>Epist</i>., 2, 312 E.) in questo senso, che già Celso aveva addotto.</p>

  <p class="NotaPie"><a href="#_FtntUp37" id="_FtntDown37">[37]</a> Il <i>nous</i>, parte superiore dell’anima, è immagine di Dio, in quanto creato secondo l’immagine di Dio che è il Figlio (<i>Col</i>., 1, 15): in questo senso il <i>nous</i> è immagine dell’immagine di Dio: cfr. <i>Ho. Gen</i>., 1, 13 e H. <span class="Vers">Crouzel</span>, <i>op. cit</i>., pp. 147 segg.</p>

  <p class="NotaPie"><a href="#_FtntUp38" id="_FtntDown38">[38]</a> Nel <i>Frag. in Io</i>., 13 (GCS XV, 495) Origene chiarisce che per questo motivo Dio è invisibile anche alle potenze angeliche.</p>

  <p class="NotaPie"><a href="#_FtntUp39" id="_FtntDown39">[39]</a> In luogo di questo passo Rufino nella traduzione reca: <i>te ne daremo infatti logica spiegazione</i>. Che il testo esatto sia quello da noi riportato risulta da <span class="Vers">Ruf</span>., <i>Apol. c. Hier</i>., I, 19, dove Rufino ammette di aver modificato per prudenza l’originario testo origeniano, che gli amici romani di Girolamo si erano subito affrettati a restituire nella forma originale. Su questo punto dei <i>Princìpi</i> Girolamo aveva già richiamato l’attenzione in <i>C. Ioann</i>., 7 e 9 (il Koetschau ha integrato nell’edizione secondo il testo dato nel cap. 7 di questa opera, uguale nella sostanza ma leggermente diverso nella forma dalla integrazione da noi preferita; ma la citazione che fa Girolamo nel <i>C. Ioann</i>. non è letterale). Cfr. ancora <span class="Vers">Iustinian</span>., <i>Ep. ad Mennam</i> (Mansi, IX, 489 B) e <span class="Vers">Epiph</span>., <i>Panar</i>., 64, 4, dove si fa dire da Origene che, come lo Spirito santo non vede il Figlio, cosi gli angeli non vedono lo Spirito santo e gli uomini non vedono gli angeli. Le due ultime proposizioni non appartengono a questo passo dei <i>Princìpi</i> e non si riesce a collocarle in nessuna altra parte dell’opera. A <i>Ancorat</i>., 63 Epifanio adduce tutto il passo ma stacca con πάλιν le due ultime proposizioni dalle precedenti, segno probabile di diversa provenienza.</p>

  <p class="NotaPie"><a href="#_FtntUp40" id="_FtntDown40">[40]</a> <i>C. Ruf</i>., II, 11 Girolamo accusa Rufino di aver interpolato uno scolio di Didimo per spiegare in maniera accettabile l’affermazione origeniana secondo cui il Figlio non vede il Padre. Di qui sembra ricavarsi che tutta la spiegazione che fra esseri intelligibili e incorporei non ci può essere visione ma conoscenza e che perciò il Figlio non vede il Padre ma lo conosce, deriverebbe da Didimo. Ma la stessa spiegazione ricorre in altri passi dell’opera (II, 4, 3; II, 11, 7; cfr. anche <i>C. Cels</i>., VII, 43): nel primo passo si fa esplicito riferimento a questo luogo che stiamo esaminando; nel secondo è riecheggiato <i>Mt</i>., 5, 8, di cui Origene tratta anche qui di séguito con argomentazione la cui autenticità non può essere revocata in dubbio. La difficoltà di ammettere interpolazioni cosi massicce e perfettamente compaginate nel testo spinge a formulare ragionevoli dubbi sull’esattezza della notizia riportata da Girolamo. E la distinzione qui introdotta da Origene ben si spiega alla luce della confusione che allora si faceva dei due concetti in riferimento a Dio: cfr. <span class="Vers">Orbe</span>, in « Gregorianum », 1966, pp. 441 segg. È superfluo aggiungere che, accettando l’autenticità della spiegazione su vedere = conoscere (il riferimento a <i>Mt</i>., n, 27 fa pensare che per conoscere Origene abbia adoperato [έπι]γινόσκειν, l’affermazione che il Figlio non vede il Padre perde ogni significato subordinazionista. Sulla perfetta visibilità = conoscenza del Figlio da parte del Padre cfr. <i>De Pr</i>., IV, 4, 8 e relativa nota. Se qui a I, 1, 8 e altrove (<i>Frag. in Io</i>., 13; GCS IV, 494) Origene distingue bene fra visione corporea e visione intellettuale, altrove egli usa genericamente <i>vedere</i> (όρᾶν) per indicare anche il secondo tipo di visione; cfr. <i>C. Cels</i>., VII, 44. Invece altre espressioni in cui Origene dice che Dio si fece vedere dai patriarchi (<i>C. Cels</i>., VI, 4; VII, 42) vanno intese nel senso che egli si manifestò in aspetto visibile all’occhio umano.</p>

  <p class="NotaPie"><a href="#_FtntUp41" id="_FtntDown41">[41]</a> Cfr. la stessa citazione in contesto molto simile <i>a C. Cels</i>., VII, 33 e <i>Frag. in Io</i>., 13; GCS IV, 495. Quasi tutti i punti dell’argomentazione che segue trovano riscontro in altri passi origeniani: cfr. <i>C. Cels</i>., VI, 69; VII, 34 e 44; <i>De Orat</i>., 13, 4; <i>Co. Io</i>., XXVIII, 4; <i>Ser. Mat</i>., 85.</p>

  <p class="NotaPie"><a href="#_FtntUp42" id="_FtntDown42">[42]</a> Abbiamo qui perfettamente delineata la teoria dei sensi spirituali, che tanta fortuna avrà nella mistica dei secoli successivi fino in età moderna. Essa è fondata sulla contrapposizione (di origine paolina) in ognuno di noi fra l’uomo interiore spirituale e l’uomo esteriore carnale, perfettamente corrispondentisi nell’opposizione, si che a ogni membro dell’uomo esteriore corrisponde uno nell’uomo interiore, e cosi dicasi per ogni senso. Il verbo divino li suscita nell’anima; per loro mezzo conosciamo le realtà spirituali e sviluppiamo il nostro io interiore grazie alla presenza in noi del verbo. Fra gl’innumerevoli passi origeniani che vi fanno allusione cfr., oltre quelli citati nella nota precedente, <i>Dial. c. Heracl</i>. 16 segg.; <i>C. Cels</i>., I 48;<i> Co. Cant</i>., I (GCS VIII, 104); <i>De Pr</i>., IV, 4, 10 e nota. Per maggiore informazione cfr. K. <span class="Vers">Rahner</span>, in RAM, 1932, pp. 113 segg.; H. <span class="Vers">Crouzel</span> <i>Origéne et la connaissance mystique</i>, Tournai, 1960, pp. 505 segg.</p>

  <p class="NotaPie"><a href="#_FtntUp43" id="_FtntDown43">[43]</a> Sul potere deificante della visione di Dio cfr. <i>Co. Io</i>., XXXII, 27 (17); <i>C. Cels</i>., III, 37.</p>

  <div class="fixedButton">
    <a href="#start_2"><img src="../Images/Flecha.png" width="50%"/></a>
  </div>

  <a id="section_3"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_16">2. CRISTO&#160;<a href="#_FtntDown1_3" id="_FtntUp1_3">[1]</a></h2>

  <p class="Normal">1. Innanzitutto dobbiamo sapere che altra è in Cristo la natura&#160;<a href="#_FtntDown2_3" id="_FtntUp2_3">[2]</a> della sua divinità, in quanto egli è l’unigenito Figlio del Padre, e altra la natura umana che ha assunto negli ultimi tempi per l’economia della redenzione. Pertanto prima dobbiamo esaminare che cosa significhi unigenito Figlio di Dio, che è chiamato con molti e diversi nomi&#160;<a href="#_FtntDown3_3" id="_FtntUp3_3">[3]</a> a seconda delle circostanze e delle opinioni di coloro che lo nominano. Infatti egli è chiamato sapienza, come Salomone ha detto in persona della sapienza&#160;<a href="#_FtntDown4_3" id="_FtntUp4_3">[4]</a>:<i> II signore mi ha creato inizio delle sue vie per le sue opere; prima di fare ogni altra cosa, prima dei secoli mi ha stabilito. Al principio, prima che facesse la terra, prima che scaturissero le fonti di acqua, prima che fossero stabiliti i monti, prima di tutti i colli mi genera </i>(<i>Prov</i>., 8, 22-25). Ed è chiamato anche primogenito, come dice l’apostolo Paolo:<i> Il quale è il primogenito di tutta la creazione </i>(<i>Col</i>., <i>1, 15). </i>E tuttavia il primogenito non è per natura un altro rispetto alla sapienza, ma uno e medesimo: infatti ancora Paolo dice:<i> Cristo potenza e sapienza di Dio</i>5&#160;<a href="#_FtntDown5_3" id="_FtntUp5_3">[5]</a> (<i>I Cor</i>., <i>1, 24)</i>.</p>

  <p class="Normal">2. Tuttavia nessuno pensi che noi affermiamo qualcosa di insussistente&#160;<a href="#_FtntDown6_3" id="_FtntUp6_3">[6]</a>, quando lo chiamiamo sapienza di Dio: cioè, per fare un esempio, che noi non lo intendiamo come un essere sapiente, ma come una proprietà che renda sapienti, presentandosi ed entrando nelle menti di coloro che diventano capaci di accogliere le sue facoltà e la sua intelligenza. Una volta&#160;<a href="#_FtntDown7_3" id="_FtntUp7_3">[7]</a> poi che si sia rettamente supposto che l’unigenito Figlio di Dio è la sua sapienza sostanzialmente sussistente&#160;<a href="#_FtntDown8_3" id="_FtntUp8_3">[8]</a>, non so se il nostro pensiero debba spingersi oltre fino a supporre che la sua ipostasi (cioè sostanza)&#160;<a href="#_FtntDown9_3" id="_FtntUp9_3">[9]</a> abbia alcunché di corporeo, là dove tutto ciò che è corporeo è caratterizzato da forma colore grandezza. E chi mai sano di mente cerca figura colore 0 grandezza di dimensioni nella sapienza per il fatto che è sapienza? E come uno, che abbia coscienza di pensare rettamente di Dio, può supporre che un tempo, anche un solo istante, Dio sia stato privo della sapienza&#160;<a href="#_FtntDown10_3" id="_FtntUp10_3">[10]</a> da lui generata? Infatti dovrebbe dire o che Dio non l’ha potuta generare prima del momento in cui l’ha generata, sì che egli avrebbe generato e tratto all’essere in un secondo tempo quella che prima non esisteva; ovvero che Dio la poteva generare, ma - e neppure questo è lecito dire di lui - non ha voluto. Ma a tutti è chiaro che ambedue le ipotesi sono insensate ed empie: cioè, o che Dio da una condizione di impotenza abbia progredito fino a potere; o che, pur potendo, abbia trascurato e differito di generare la sapienza. Perciò noi riconosciamo che Dio è sempre Padre&#160;<a href="#_FtntDown11_3" id="_FtntUp11_3">[11]</a> del Figlio suo unigenito, che da lui è nato ed ha tratto il suo essere, tuttavia senza alcun momento d’inizio, non solo quello che si può determinare cronologicamente, ma neppure quello che la mente può immaginare da sé e che, per così dire, si può osservare solo con l’intelletto e l’animo: bisogna credere che la sapienza è stata generata senza alcun punto d’inizio che si possa esprimere e immaginare. In questa sapienza sussistente era contenuta virtualità e forma&#160;<a href="#_FtntDown12_3" id="_FtntUp12_3">[12]</a> di ogni futura creatura, sia di quelle che esistono primariamente sia di quelle che ne derivano in via accidentale ed accessoria, tutte preformate e disposte in virtù di prescienza: proprio in relazione a queste creature, che erano state definite e prefigurate nella sapienza, essa per mezzo di Salomone dice di essere stata creata quale inizio delle vie di Dio (Prov. 8, 22), cioè in quanto conteneva in sé stessa princìpi, ragioni e specie&#160;<a href="#_FtntDown13_3" id="_FtntUp13_3">[13]</a> di tutto il mondo della creazione.</p>

  <p class="Normal">3. Nel modo in cui abbiamo inteso che la sapienza è inizio delle vie del signore (<i>Prov</i>., 8, 22) e che essa è detta creata&#160;<a href="#_FtntDown14_3" id="_FtntUp14_3">[14]</a> in quanto preordina e contiene in sé ragioni e specie di ogni creatura, nello stesso modo dobbiamo pensare che la sapienza è parola di Dio in quanto rivela a tutti gli altri esseri, cioè a tutte le creature, l’intelligenza dei misteri e degli arcani, che proprio nella sapienza di Dio son contenuti: infatti la parola è così detta, in quanto manifesta, per così dire, i segreti della mente. Per cui mi sembra esatta l’espressione che è scritta negli Atti di Paolo&#160;<a href="#_FtntDown15_3" id="_FtntUp15_3">[15]</a>: <i>Questi è la parola essere vivente</i>. E Giovanni si esprime in forma più alta e magnifica all’inizio del suo vangelo, definendo con proprietà e precisione la parola Dio: <i>E la parola era Dio ed essa era all’inizio presso Dio </i>(<i>Io</i>., 1, 1 seg.). E allora&#160;<a href="#_FtntDown16_2" id="_FtntUp16_2">[16]</a> guarda se colui che attribuisce un inizio alla parola ed alla sapienza di Dio, non riversa ancor più la sua empietà proprio sul Padre ingenerato, poiché nega che egli sempre sia stato padre ed abbia generato la parola ed abbia avuto la sapienza in tutti i precedenti tempi e secoli e in qualsiasi immaginabile realtà&#160;<a href="#_FtntDown17_2" id="_FtntUp17_2">[17]</a>.</p>

  <p class="Normal">4. Il Figlio è anche verità e vita (<i>Io</i>., 14, 6) di tutto ciò che esiste: ed a ragione. Infatti come potrebbero vivere le creature se non grazie alla vita&#160;<a href="#_FtntDown18_2" id="_FtntUp18_2">[18]</a> ? o come potrebbero aver fondamento nella verità se non derivassero dalla verità? o come potrebbero essere sostanze razionali se non esistesse precedentemente la ragione&#160;<a href="#_FtntDown19_2" id="_FtntUp19_2">[19]</a> ? o come potrebbero le creature esser sapienti se non vi fosse la sapienza? Per altro, poiché sarebbe accaduto che alcuni si sarebbero allontanati dalla vita e si sarebbero procurati la morte per il fatto stesso di allontanarsi dalla vita&#160;<a href="#_FtntDown20_2" id="_FtntUp20_2">[20]</a> (la morte infatti non è altro che allontanarsi dalla vita), e d’altra parte non sarebbe stato conseguente che perissero completamente gli esseri che una volta erano stati creati da Dio alla vita, era necessario che prima della morte esistesse una facoltà, che potesse distruggere la futura morte e fosse la resurrezione&#160;<a href="#_FtntDown21_2" id="_FtntUp21_2">[21]</a> (<i>Io</i>., 11, 25), istituita nel signore e salvatore nostro, e che essa fosse fondata sulla sapienza di Dio, sulla parola e sulla vita. Inoltre alcune delle creature, poiché il bene in loro era presente non per natura, cioè sostanzialmente, ma in forma accidentale&#160;<a href="#_FtntDown22_2" id="_FtntUp22_2">[22]</a>, non sarebbero riuscite a conservarsi immuni da alterazione e cambiamento ed a persistere sempre nella stessa condizione di bene con equilibrio preciso e misurato, ma incorrendo nella mutazione e nel cambiamento sarebbero decadute dalla loro condizione: perciò la parola e sapienza di Dio è diventata via&#160;<a href="#_FtntDown23_2" id="_FtntUp23_2">[23]</a> (<i>Io</i>., 14, 6). Così è chiamata in quanto conduce al Padre coloro che per essa si incamminano.</p>

  <p class="Normal">Quanto abbiamo detto della sapienza di Dio, si adatta e s’intende convenientemente anche riguardo al fatto che il Figlio di Dio è vita parola verità via resurrezione, poiché tutti questi appellativi han tratto origine dalle sue opere e dalle sue facoltà; ed in nessuna di esse neppure con fuggevole supposizione si può intendere alcunché di corporeo, che sembri indicare grandezza figura colore. Invero coloro che presso di noi sono figli degli uomini e degli altri esseri animati&#160;<a href="#_FtntDown24_2" id="_FtntUp24_2">[24]</a> corrispondono al seme degli esseri maschili dai quali sono stati generati e di quelli femminili nel cui ventre vengono formati e nutriti, e da loro derivano la forma che assumono quando vengono alla luce e recano con sé quando crescono: ma non&#160;<a href="#_FtntDown25_2" id="_FtntUp25_2">[25]</a> è permesso mettere sullo stesso piano dell’uomo, o di altro animale che genera, Dio padre quando genera e dà sussistenza al Figlio suo&#160;<a href="#_FtntDown26_2" id="_FtntUp26_2">[26]</a>; d’altra parte è necessario definire qualcosa che sia degno anche di Dio, per il quale assolutamente nessun termine di confronto&#160;<a href="#_FtntDown27_2" id="_FtntUp27_2">[27]</a> si può trovare non solo nella realtà ma neppure nel pensiero e nell’immaginazione, affinché l’intelletto umano possa intendere in che modo Dio ingenerato diventi Padre del Figlio unigenito. Infatti questa generazione è eterna e perpetua così come lo splendore è generato dalla luce&#160;<a href="#_FtntDown28_2" id="_FtntUp28_2">[28]</a>, poiché non per adozione dello spirito (<i>Rom</i>., 8, 15) il Figlio diviene tale dall’esterno, ma è figlio per natura&#160;<a href="#_FtntDown29_2" id="_FtntUp29_2">[29]</a>.</p>

  <p class="Normal">5. Ma vediamo come le nostre affermazioni siano suffragate anche dall’autorità della sacra scrittura. Paolo dice che il Figlio unigenito è <i>immagine di Dio invisibile e che egli è primogenito di tutta la creazione</i> (<i>Col</i>., 1, 15); e scrivendo agli Ebrei dice di lui che è <i>splendore della, gloria e impronta della sua sostanza </i>(<i>Hebr</i>., 1, 3). E troviamo ancora nella Sapienza attribuita a Salomone una descrizione della sapienza di Dio concepita in questi termini: <i>È soffio della potenza di Dio ed effusione</i>&#160;<a href="#_FtntDown30_2" id="_FtntUp30_2">[30]</a> <i>purissima della gloria dell’onnipotente</i>. Perciò <i>nulla di impuro può penetrare in lei: infatti è splendore della luce eterna, specchio immacolato dell’attività di Dio e immagine della sua bontà </i>(<i>Sap</i>., 7, 25 seg.). Affermiamo poi, come già abbiamo detto, che è sapienza di Dio (<i>I Cor</i>., 1 24), che ha sussistenza&#160;<a href="#_FtntDown31_2" id="_FtntUp31_2">[31]</a> non in altri se non in colui che è il principio di ogni cosa, dal quale è anche nata. Poiché questa sapienza è colui che solo è Figlio per natura, è chiamata anche unigenito (<i>Io</i>., 1, 18).</p>

  <p class="Normal">6. Vediamo ora che cosa si debba intendere del fatto che egli è definito <i>immagine di Dio invisibile </i>(<i>Col</i>., 1, 15), per comprendere così anche in che senso Dio a ragione sia detto Padre di suo Figlio (<i>Mt</i>., 11, 27; <i>Col</i>., 1, 3; <i>Hebr</i>., 1, 5 ecc.); e per prima cosa consideriamo quelle che gli uomini son soliti chiamare immagini. Talvolta diciamo immagine quella che è dipinta o scolpita in qualche materia, legno o pietra; talvolta diciamo che il figlio è immagine del padre, poiché i lineamenti del padre sono esattamente riprodotti&#160;<a href="#_FtntDown32_2" id="_FtntUp32_2">[32]</a> nel figlio. Credo che al primo esempio si possa adattare colui che è stato fatto <i>ad immagine e somiglianza di Dio </i>(<i>Gen</i>., 1, 26), l’uomo, del quale tratteremo più accuratamente, con l’aiuto di Dio, quando cominceremo ad esporre questo passo della <i>Genesi</i>&#160;<a href="#_FtntDown33_2" id="_FtntUp33_2">[33]</a>.</p>

  <p class="Normal">Al secondo esempio si può riferire l’immagine del Figlio di Dio, di cui ora stiamo trattando (anche in relazione al fatto che l’immagine di Dio invisibile è invisibile&#160;<a href="#_FtntDown34_1" id="_FtntUp34_1">[34]</a> ), come secondo il significato letterale diciamo immagine di Adamo suo figlio Seth. Infatti è scritto: <i>E Adamo generò Seth secondo la sua immagine e la sua specie </i>(<i>Gen</i>., 5, 3). Tale immagine implica anche l’unità della natura e della sostanza &#160;<a href="#_FtntDown35_1" id="_FtntUp35_1">[35]</a> del Padre e del Figlio. Se infatti <i>tutto ciò che fa il Padre, lo fa similmente anche il Figlio </i>(<i>Io</i>., 5, 19), in quanto il Figlio fa tutto come il Padre l’immagine del Padre si forma nel Figlio, che da lui è nato come volontà che procede dall’intelletto&#160;<a href="#_FtntDown36_1" id="_FtntUp36_1">[36]</a>. Pertanto io&#160;<a href="#_FtntDown37_1" id="_FtntUp37_1">[37]</a> credo che la volontà del Padre sia sufficiente a far sussistere ciò che vuole il Padre: infatti nel suo volere egli non si serve di altro mezzo se non di quello che proviene dalla intenzione della volontà&#160;<a href="#_FtntDown38_1" id="_FtntUp38_1">[38]</a>. Così è da lui generata anche la sostanza del Figlio.</p>

  <p class="Normal">Questo concetto deve essere per prima cosa accettato da coloro che niente di ingenerato&#160;<a href="#_FtntDown39_1" id="_FtntUp39_1">[39]</a> ammettono all’infuori di Dio padre. Infatti bisogna stare attenti a non incorrere nelle assurde favole di quelli che immaginano alcune emanazioni&#160;<a href="#_FtntDown40_1" id="_FtntUp40_1">[40]</a> per dividere in parti la natura divina e per dividere Dio padre nella sua essenza, là dove una sia pur leggera supposizione di questo genere sulla natura incorporea non soltanto è estremamente empia ma anche sommamente sciocca, ed in linea di logica è assolutamente inammissibile che si possa immaginare divisione di natura incorporea secondo la sostanza. Piuttosto, come la volontà procede dall’intelletto senza però dividerne una parte e senza essere da quello separata, dobbiamo pensare che il Padre abbia generato il Figlio, cioè la sua immagine, in modo tale che, come egli è per natura invisibile, ha generato anche un’immagine invisibile&#160;<a href="#_FtntDown41_1" id="_FtntUp41_1">[41]</a>.</p>

  <p class="Normal">Infatti il Figlio è parola, e perciò in lui non si deve supporre alcunché di sensibile; è sapienza, e nella sapienza non si deve immaginare alcunché di corporeo; è luce vera che <i>illumina ogni uomo che viene in questo mondo</i> (<i>Io</i>., 1, 9), ma non ha nulla in comune con la luce del nostro sole. Pertanto il nostro salvatore è immagine dell’invisibile Dio padre (<i>Col</i>., 1, 15): in relazione al Padre è verità (<i>Io</i>., 14, 6), in relazione a noi, cui rivela il Padre, è immagine&#160;<a href="#_FtntDown42_1" id="_FtntUp42_1">[42]</a>, per mezzo della quale conosciamo il Padre, che nessun altro conosce se non <i>il Figlio e colui cui il Figlio l’avrà voluto rivelare</i> (<i>Mt</i>., 11, 27). Lo rivela in quanto egli viene compreso&#160;<a href="#_FtntDown43_1" id="_FtntUp43_1">[43]</a>: infatti da chi è stato compreso il Figlio, viene compreso anche il Padre, secondo quanto egli ha detto: <i>Chi ha visto me ha visto il Padre</i> (<i>Io</i>., 14, 9)&#160;<a href="#_FtntDown44" id="_FtntUp44">[44]</a>.</p>

  <p class="Normal">7. Poiché abbiamo addotto l’espressione di Paolo su Cristo nella quale dice che è <i>splendore della gloria di Dio e impronta della sua sostanza</i> (<i>Hebr</i>., 1, 3), vediamo come dobbiamo intenderla. Secondo Giovanni, Dio è luce (<i>I Io</i>., 1, 5). Splendore di questa luce è il Figlio unigenito, che da quello procede senza separazione come lo splendore dalla luce&#160;<a href="#_FtntDown45" id="_FtntUp45">[45]</a>, e illumina ogni creatura. Secondo quanto abbiamo sopra esposto: che il Figlio è via e conduce al Padre, è parola perché rivela gli arcani misteri della sapienza e della scienza e li comunica alla creatura dotata di ragione, e ancora che è verità vita resurrezione: in conformità dobbiamo intendere l’ufficio dello splendore: infatti per mezzo dello splendore si conosce e si comprende che cosa sia la luce. Questo splendore, presentandosi in forma dolce e blanda&#160;<a href="#_FtntDown46" id="_FtntUp46">[46]</a> agli occhi fragili e deboli dei mortali e a poco a poco quasi istruendoli e assuefacendoli a sopportare il fulgore della luce, allorché da loro avrà rimosso tutto ciò che offusca e impedisce la vista - secondo quanto ha detto il signore: <i>Getta via la trave dal tuo occhio</i> (<i>Mt</i>., 7, 5) -, li rende capaci di accogliere la gloriosa pienezza della luce, costituito anche in questo intermediario fra gli uomini e la luce (<i>I Tim</i>., 2, 5).</p>

  <p class="Normal">8. Poiché Cristo è definito dall’apostolo non solo splendore della gloria, ma anche impronta della sua sostanza&#160;<a href="#_FtntDown47" id="_FtntUp47">[47]</a> (<i>Hebr</i>., 1, 3), non mi sembra superfluo osservare come un’altra oltre la sostanza di Dio, quale che sia quella sostanza, sia definita impronta della sua sostanza. E guarda se non sia così perché il Figlio di Dio, che è detto parola e sapienza di lui e che solo conosce il Padre e lo rivela a chi vuole (<i>Mt</i>., 11, 27) - cioè a coloro che diventano capaci di accogliere la sua parola e sapienza -, riproduce l’impronta della sostanza di Dio in quanto lo fa comprendere e conoscere. Ciò avviene perché la sapienza riproduce prima in sé ciò che vuol rivelare agli altri e che permette di comprendere e conoscere Dio&#160;<a href="#_FtntDown48" id="_FtntUp48">[48]</a>: per questo è definita impronta della sostanza di Dio.</p>

  <p class="Normal">Per far comprendere ancora meglio in che modo il salvatore sia impronta della sostanza di Dio (<i>Hebr</i>., I, 3), serviamoci anche di un esempio, che, per quanto non dia a conoscere pienamente e propriamente l’argomento di cui ci occupiamo, tuttavia viene assunto solo perché il Figlio, che era nella forma di Dio, annientandosi vuole rivelarci per mezzo del suo annientamento la pienezza della divinità (<i>Phil</i>., 2, 6 seg.; <i>Col</i>., 2<i>,</i> 9). Ammettiamo che sia stata fatta una statua&#160;<a href="#_FtntDown49" id="_FtntUp49">[49]</a> così grande da contenere tutta la terra e che per la sua immensità non possa essere ben esaminata da nessuno, e che venga fatta un’altra statua perfettamente simile per figura delle membra e lineamenti del volto, per forma e materia, senza però la smisurata grandezza, al fine che coloro i quali non potevano osservare ed esaminare quella immensa, vedendo questa, abbiano fiducia di aver visto l’altra, poiché ne riproduce con somiglianza assoluta tutti i caratteri, lineamenti delle membra e del volto, forma e materia: analogamente il Figlio, in quanto si annienta dalla condizione di uguaglianza col Padre e ci mostra la via per conoscerlo, diventa impronta della sua sostanza. Così noi che non potevamo rivolgere lo sguardo alla gloria della pura luce derivante dalla sua grandezza, poiché egli per noi è diventato splendore riflesso, per questo tramite possiamo vedere la luce divina. Il paragone delle statue, in quanto impostato su oggetti materiali, non deve essere ammesso se non nel senso che il Figlio, unitosi alla limitatissima figura di un corpo umano, grazie alla somiglianza con Dio padre&#160;<a href="#_FtntDown50" id="_FtntUp50">[50]</a> che derivava dalle opere e dalla potenza, mostrava in sé l’immensa e invisibile grandezza dicendo ai suoi discepoli: <i>Chi ha visto me ha visto il Padre</i> (<i>Io</i>., 14, 9) e: <i>Io e il Padre siamo una cosa sola</i> (<i>Io</i>., 10, 30). In maniera analoga dobbiamo intendere anche l’espressione: <i>Il Padre è in me ed io nel Padre</i> (<i>Io</i>., 10, 38).</p>

  <p class="Normal">9. Vediamo ora anche come dobbiamo intendere ciò che leggiamo nella Sapienza di Salomone, che della sapienza dice che è <i>soffio della potenza di Dio ed effusione purissima della gloria dell’onnipotente e splendore di luce eterna e specchio immacolato dell’attività di Dio e immagine della sua bontà</i> (<i>Sap</i>., 7, 25 seg.). Enunciando queste cinque definizioni di Dio, il testo sacro con ognuno di essi indica la presenza di determinati caratteri nella sapienza di Dio: infatti nomina la potenza di Dio, la gloria, la luce eterna, l’attività, la bontà. Ma dice che la sapienza non è soffio né della gloria dell’onnipotente né della luce eterna né dell’attività del Padre né della sua bontà: infatti non sarebbe stato conveniente&#160;<a href="#_FtntDown51" id="_FtntUp51">[51]</a> attribuire il soffio a qualcuna di queste cose; ma con assoluta proprietà dice che la sapienza è soffio della potenza di Dio. Bisogna intendere per potenza di Dio&#160;<a href="#_FtntDown52" id="_FtntUp52">[52]</a> quella per cui egli esercita la sua forza, per cui crea abbraccia e governa tutte le creature visibili ed invisibili, per cui è in grado di provvedere a tutte le cose&#160;<a href="#_FtntDown53" id="_FtntUp53">[53]</a> di cui si prende cura e in cui è presente quasi unita con loro&#160;<a href="#_FtntDown54" id="_FtntUp54">[54]</a>. Benché il soffio e, per così dire, la forza di tutta questa tanto immensa potenza, resa sussistente&#160;<a href="#_FtntDown55" id="_FtntUp55">[55]</a>, proceda dalla potenza come la volontà dall’intelletto, tuttavia proprio la volontà di Dio costituisce potenza di Dio. Si costituisce&#160;<a href="#_FtntDown56" id="_FtntUp56">[56]</a> pertanto un’altra potenza&#160;<a href="#_FtntDown57" id="_FtntUp57">[57]</a> dotata di sussistenza propria, come dice la scrittura, soffio della prima e ingenerata potenza (<i>Sap</i>., 7, 25) di Dio, da cui trae il suo essere; e non c’è tempo in cui non sia esistita.</p>

  <p class="Normal">Se infatti qualcuno vorrà dire&#160;<a href="#_FtntDown58" id="_FtntUp58">[58]</a> che prima non esisteva e successivamente ha cominciato ad esistere, dica la ragione per cui il Padre che la fece esistere non lo fece prima. E se egli avrà fissato un inizio in cui questo soffio procedette dalla potenza di Dio, ancora gli chiederemo perché ciò non sia avvenuto prima di quello che disse inizio; e così sempre interrogando sui tempi precedenti e risalendo con l'interrogazione arriveremo a concludere che, poiché Dio sempre poteva e voleva, non sarebbe stato mai conveniente né ci sarebbe potuto essere alcun motivo per non aver sempre con sé questo bene che voleva&#160;<a href="#_FtntDown59" id="_FtntUp59">[59]</a>. Di qui è chiaro che sempre è esistito il soffio della potenza di Dio, altro principio non avendo se non Dio stesso. Infatti il principio non poteva essere altro se non quello donde trae l’essere e nasce, Dio. E secondo l’apostolo che dice <i>Cristo potenza di Dio</i> (<i>I Cor</i>., 1, 24), questi non solo deve esser definito soffio della potenza del Padre, ma potenza che deriva da potenza.</p>

  <p class="Normal">10. Esaminiamo anche l’espressione secondo cui Cristo è <i>effusione purissima della gloria dell’onnipotente</i> (<i>Sap</i>., 7, 25), e prima consideriamo che cosa sia la gloria dell’onnipotente e poi vedremo che cosa sia la sua effusione&#160;<a href="#_FtntDown60" id="_FtntUp60">[60]</a>. Come uno non può essere padre se non ha un figlio&#160;<a href="#_FtntDown61" id="_FtntUp61">[61]</a>, né può essere signore senza un dominio o un servo, così Dio non può esser detto onnipotente&#160;<a href="#_FtntDown62" id="_FtntUp62">[62]</a> se non esistono esseri sui quali egli possa esercitare il suo dominio. Perciò, perché si possa dimostrare che Dio è onnipotente, deve esistere l’universo. Infatti se uno ammette&#160;<a href="#_FtntDown63" id="_FtntUp63">[63]</a> che sian passati secoli o periodi di tempo o qualsiasi cosa si voglia dire, senza che fossero state fatte le cose che sono state fatte, senza dubbio ciò dimostrerà che in quei secoli o periodi di tempo Dio non era onnipotente e lo è diventato dopo, quando ha cominciato ad avere esseri su cui esercitare il suo dominio: in tal modo sembrerà che egli abbia fatto un progresso e sia passato da condizione inferiore ad una migliore, se non v’è dubbio che per lui è meglio essere onnipotente che non esserlo.</p>

  <p class="Normal">Ma&#160;<a href="#_FtntDown64" id="_FtntUp64">[64]</a> come è possibile supporre che Dio prima non abbia avuto qualcuna delle cose il cui possesso gli si addiceva, e che in un secondo tempo con progresso sia arrivato ad averle? Che se non c’è stato momento in cui Dio non sia stato onnipotente, necessariamente dovevan sussistere anche quelle cose per cui egli è detto onnipotente, ed egli ha sempre avuto esseri su cui esercitare il suo potere, governati dalla sua autorità. Di questo argomento tratteremo più diffusamente a suo luogo, quando dovremo discutere delle creature. Ma ora, poiché trattiamo della sapienza&#160;<a href="#_FtntDown65" id="_FtntUp65">[65]</a>, anche se concisamente ritengo opportuno accennare in che modo la sapienza sia effusione purissima della gloria dell’onnipotente (<i>Sap</i>., 7, 25), perché a nessuno sembri&#160;<a href="#_FtntDown66" id="_FtntUp66">[66]</a> che in Dio l’appellativo di onnipotente sia anteriore alla nascita della sapienza, grazie alla quale egli è chiamato Padre: infatti effusione purissima della gloria dell’onnipotente è detta proprio la sapienza, che è il Figlio di Dio. Chi così vuol supporre stia a sentire ciò che chiaramente afferma la scrittura dicendo: <i>Tutto hai fatto nella sapienza</i> (<i>Ps</i>., 103, 24); ed il vangelo insegna: <i>Tutto è stato fatto per suo mezzo e senza di lui nulla è stato fatto</i>&#160;<a href="#_FtntDown67" id="_FtntUp67">[67]</a> (<i>Io</i>., 1, 3), e di qui comprenda che in Dio l’appellativo di onnipotente non può essere più antico di quello di Padre: infatti il Padre è onnipotente per mezzo del Figlio.</p>

  <p class="Normal">E poiché la scrittura ha nominato la gloria dell’onnipotente, della cui gloria la sapienza è effusione, di qui è dato comprendere che la sapienza, per la quale Dio è detto onnipotente, ha parte anche della gloria dell’onnipotenza. Infatti per mezzo della sapienza, che è Cristo, Dio mantiene il dominio su tutto&#160;<a href="#_FtntDown68" id="_FtntUp68">[68]</a>, non solo con l’autorità del dominatore ma anche con lo spontaneo servire dei soggetti&#160;<a href="#_FtntDown69" id="_FtntUp69">[69]</a>. Perché poi tu apprenda che una e medesima è l’onnipotenza del Padre e del Figlio, come questi è uno e medesimo Dio e signore insieme col Padre, sta’ a sentire Giovanni che nell'<i>Apocalisse</i> dice così: <i>Questo dice il signore Dio, che è che era e che verrà onnipotente</i> (<i>Apoc</i>., 1, 8): infatti chi altri verrà se non Cristo? E come nessuno deve scandalizzarsi che, essendo Dio il padre, anche il salvatore sia Dio&#160;<a href="#_FtntDown70" id="_FtntUp70">[70]</a>, così, anche se il Padre è detto onnipotente, nessuno deve scandalizzarsi che anche il Figlio sia detto onnipotente. Infatti in tal modo si rivelerà l’esattezza di quanto egli dice al Padre: <i>Tutto ciò che è mio è tuo, e tutto ciò che è tuo è mio, e in questo io sono stato glorificato</i> (<i>Io</i>., 17, 10). Se tutte le cose del Padre sono di Cristo, e fra tutto ciò che il Padre è&#160;<a href="#_FtntDown71" id="_FtntUp71">[71]</a> è anche onnipotente, senza dubbio anche il Figlio unigenito deve essere onnipotente, perché anche il Figlio abbia tutto ciò che ha il Padre. E in questo sono stato glorificato (<i>Io</i>., 17, 10): infatti<i> nel nome di Gesù si piegherà ogni ginocchio degli esseri celesti terrestri e infernali, e ogni lingua proclamerà che il signore Gesù è nella gloria di Dio padre</i> (<i>Phil</i>., <i>2, </i>10. 11). Pertanto effusione della gloria di Dio, in quanto onnipotente, è proprio la pura e limpida sapienza di Dio, glorificata come effusione dell’onnipotenza e della gloria (<i>Sap</i>., 7, 25).</p>

  <p class="Normal">Perché si comprenda più chiaramente che cosa sia la gloria dell’onnipotenza aggiungiamo anche questo. Dio padre è onnipotente perché domina su tutto, cielo e terra, sole e luna e stelle e tutto ciò che qui si trova (<i>Ps</i>., 145, 6). Esercita il suo dominio su questi esseri per mezzo della sua parola, perché nel nome di Gesù si piega ogni ginocchio delle creature celesti terrestri ed infernali (<i>Phil</i>., 2, 10). E se ogni ginocchio si piega dinanzi a Gesù, senza dubbio è Gesù cui tutto è soggetto (<i>I Cor</i>., 15, 27), che esercita su tutto il dominio, per cui mezzo tutte le cose son soggette al Padre: infatti sono soggette per mezzo della sapienza, cioè con la ragione&#160;<a href="#_FtntDown72" id="_FtntUp72">[72]</a> e non con la costrizione e la forza. Pertanto, in quanto ha il possesso di tutte le cose, sua è la gloria: ed è gloria purissima e limpidissima dell’onnipotenza, poiché tutto è soggetto grazie alla sapienza ed alla ragione, non con violenza e costrizione. Molto opportunamente la gloria dell’onnipotenza è stata detta purissima e limpidissima per distinguerla da quella gloria che non può esser definita né pura né integra. Infatti ogni natura che è soggetta a mutamento e alterazione&#160;<a href="#_FtntDown73" id="_FtntUp73">[73]</a>, anche se è glorificata per le opere di giustizia e sapienza, possiede giustizia e sapienza in forma accidentale; e ciò che esiste in forma accidentale può anche venir meno: perciò la sua gloria non può esser definita né pura né integra. Ma la sapienza di Dio, che è il suo Figlio unigenito, è assolutamente immutabile ed inalterabile&#160;<a href="#_FtntDown74" id="_FtntUp74">[74]</a> ed ogni bene in lei è sostanziale e non può mutarsi ed alterarsi: perciò la sua gloria è detta pura ed integra.</p>

  <p class="Normal">11. In terzo luogo la sapienza è detta splendore di luce eterna (<i>Sap</i>., 7, 25): che cosa ciò significhi abbiamo detto precedentemente&#160;<a href="#_FtntDown75" id="_FtntUp75">[75]</a>, quando abbiamo introdotto la similitudine del sole e dei suoi raggi e secondo la nostra capacità abbiamo fatto vedere in che modo essa dovesse essere intesa. Pertanto aggiungeremo ancora solo un’osservazione. Perpetuo&#160;<a href="#_FtntDown76" id="_FtntUp76">[76]</a> ed eterno&#160;<a href="#_FtntDown77" id="_FtntUp77">[77]</a> diciamo propriamente ciò che non ha mai cominciato ad esistere e che non può mai cessare di essere ciò che è. Proprio questo è indicato in Giovanni, quando dice: Dio è luce (<i>I Io</i>., 1, 5). Splendore riflesso di questa luce è la sua sapienza, non solo in quanto Dio è luce, ma anche in quanto è luce eterna, sì che la sua sapienza è splendore eterno e di eternità. Se ben compreso, questo concetto chiaramente dimostra che la sostanza del Figlio deriva proprio dal Padre&#160;<a href="#_FtntDown78" id="_FtntUp78">[78]</a>, ma non temporalmente né da altro principio se non, come dicemmo, da Dio stesso.</p>

  <p class="Normal">12. La sapienza è detta anche specchio immacolato dell’attività di Dio (<i>Sap</i>., 7, 25). Prima bisogna intendere che cosa sia l’attività della potenza di Dio. Si tratta, per così dire, di forza mediante la quale il Padre opera quando crea, quando provvede, quando giudica, quando dispone ed ordina ogni cosa a suo tempo. E come l’immagine che si forma nello specchio si muove con tutti gli stessi gesti e movimenti, senza la minima differenza, con i quali si muove colui che guarda nello specchio, così vuole essere compresa anche la sapienza quando è definita specchio immacolato della potenza e dell’attività del Padre; come il signore Gesù Cristo, che è sapienza di Dio, afferma di sé dicendo: <i>Le opere che fa il Padre, queste le fa anche il Figlio similmente</i> (<i>Io</i>., 5, 19); e dice ancora: <i>Il Figlio non può fare da sé alcunché se non ciò che avrà visto fare il Padre</i> (ibid.). Perciò poiché in nulla il Figlio differisce dal Padre per potenza di opere&#160;<a href="#_FtntDown79" id="_FtntUp79">[79]</a>, né altra è l’opera del Figlio se non quella del Padre, e uno e medesimo è anche, per così dire, il movimento in tutti e due, la scrittura ha definito il Figlio specchio immacolato proprio perché non si concepisse la minima differenza del Figlio rispetto al Padre. Ma allora in che modo può qui adattarsi ciò che alcuni dicono a proposito dell’imitazione e della somiglianza&#160;<a href="#_FtntDown80" id="_FtntUp80">[80]</a> del discepolo rispetto al maestro, o che il Figlio fa nella materia corporea&#160;<a href="#_FtntDown81" id="_FtntUp81">[81]</a> ciò che nelle sostanze spirituali era stato prima creato dal Padre, dato che nel vangelo è detto non che il Figlio fa cose simili, ma che fa le stesse cose similmente (<i>Io</i>., 5, 19)?</p>

  <p class="Normal">13. Resta da esaminare che cosa sia l’immagine della sua bontà (<i>Sap</i>., 7, 26), intorno alla quale credo che convenga intendere le stesse cose che sopra abbiamo detto sull'immagine che si forma nello specchio. Bontà originaria ed assoluta senza dubbio è il Padre: quanto al Figlio che da lei è nato, in quanto immagine perfetta del Padre ((giustamente&#160;<a href="#_FtntDown82" id="_FtntUp82">[82]</a> credo che di lui si possa dire che è l’immagine della bontà di Dio, ma non la bontà in sé: anche il Figlio è buono ma non assolutamente buono. E come egli è immagine di Dio invisibile (<i>Col</i>., 1, 15) e per questo è Dio, ma non quello di cui proprio Cristo dice: Affinché conoscano te il solo vero Dio (<i>Io</i>., 17, 3): così è immagine della bontà, ma non buono in forma identica rispetto al Padre)... Infatti non c’è nel Figlio un’altra seconda bontà oltre a quella che c’è nel Padre. Per cui giustamente proprio il salvatore dice nel vangelo: <i>Nessuno è buono se non il solo Dio padre</i> (<i>Mc</i>., 10, 18), perché così si comprenda che il Figlio non ha altra bontà se non quella sola che è nel Padre: di tale bontà giustamente è detto immagine perché non deriva da altro che da questa originaria e assoluta bontà, affinché non ci sia nel Figlio altra bontà che quella che è nel Padre; e non c’è nel Figlio alcuna dissomiglianza o differenza di bontà. Perciò non si deve vedere una specie di bestemmia nell’espressione: Nessuno è buono se non il solo Dio padre (<i>Mc</i>., 10, 18), sì da credere che con ciò venga negata la bontà del Figlio e dello Spirito santo: ma, come abbiamo detto sopra, si deve intendere la bontà originaria ed assoluta in Dio padre: da questo il Figlio nascendo e lo Spirito santo procedendo&#160;<a href="#_FtntDown83" id="_FtntUp83">[83]</a> senza dubbio riproducono in sé la natura di quella bontà, che è nella fonte da cui è nato il Figlio e procede lo Spirito santo.</p>

  <p class="Normal">Se poi altri esseri son detti buoni nelle scritture, angelo (<i>Tb</i>., 5, 22) uomo (<i>Mt</i>., 12, 35) servo (<i>Mt</i>., 25, 21) tesoro (<i>Lc</i>., 6, 45) cuore buono (<i>Lc</i>., 8, 15) albero buono (<i>Mt</i>., 7, 17), tutti questi son detti buoni impropriamente, perché hanno in sé un bene accidentale, non sostanziale.</p>

  <p class="Normal">Costerebbe molta altra fatica e tempo riunire insieme tutti gli appellativi del Figlio di Dio&#160;<a href="#_FtntDown84" id="_FtntUp84">[84]</a>, p. es. luce vera (<i>Io</i>., 1, 9) porta (<i>Io</i>., 10, 9) giustizia santificazione redenzione (<i>I Cor</i>., 1, 30) e innumerevoli altri, e spiegare per quale ragione, con quale valore e con quali sentimenti ognuno di essi sia nominato. Ma accontentandoci di ciò che sopra abbiamo detto, esaminiamo in ordine anche gli altri argomenti.</p>

  <p class="Normal"></p>

  <hr/>

  <p class="NotaPie"><a href="#_FtntUp1_3" id="_FtntDown1_3">[1]</a> Malgrado un cenno iniziale all’incarnazione di Cristo il capitolo è tutto dedicato a Cristo in quanto Dio e prende in esame alcuni dei principali appellativi scritturistici tradizionalmente riferiti al Figlio di Dio: sapienza parola verità vita immagine splendore, ecc. Per mezzo di tale esame Origene riesce a determinare meglio di quanto non si fosse fatto fino allora la natura del Figlio e della relazione che lo lega al Padre. Per il primo punto determina l’incorporeità del Figlio e la sua sussistenza come ipostasi distinta dalla ipostasi del Padre. Per il secondo punto precisa la natura assolutamente spirituale ed incorporea della generazione del Figlio da parte del Padre derivante da lui come la volontà dalla mente: tale generazione avviene <i>ab aeterno</i> e perciò comporta la coeternità del Figlio rispetto al Padre, che per la mediazione di quello viene rivelato alle creature. In questo senso Origene afferma la partecipazione del Figlio a tutte le attribuzioni del Padre di cui è perfetta immagine, ma in posizione subordinata rispetto a quella del Padre. Ma su questo punto non è facile farci un'idea precisa dell’originario tenore del testo, perché la traduzione di Rufino in più punti ha attenuato le espressioni più spinte in questo senso, là dove la tradizione indiretta (Girolamo, Teofilo, Giustiniano) eccede chiaramente in senso opposto. Tutti i principali argomenti addotti qui da Origene per dimostrare la coeternità del Figlio e la natura incorporea della sua generazione diventeranno patrimonio della teologia alessandrina (Dionigi, Teognosto, Alessandro, Atanasio) e saranno largamente sfruttati al tempo della controversia ariana.</p>

  <p class="NotaPie"><a href="#_FtntUp2_3" id="_FtntDown2_3">[2]</a> Origene, sulle tracce di Melitone (<i>Pasch</i>., 8; SC CXXIII, 64), determina con precisione come due nature la divinità e l’umanità di Cristo (cfr. <i>C. Cels</i>.III, 28; VII, 17; <i>Co. Io</i>., XIX, 2 [1]), e questa determinazione sarebbe diventata canonica. In Occidente Tertulliano, che aveva parlato di due sostanze (<i>Adv. Marc</i>., III, 8, 3; <i>Adv. Prax</i>., 27, 10-15; 29, 2-3 ecc.; cfr. <span class="Vers">Melit</span>., <i>frag</i>., 6), in un punto (<i>Carn. Chr</i>., 5, 7) aveva parlato di due nature ma in forma indiretta.</p>

  <p class="NotaPie"><a href="#_FtntUp3_3" id="_FtntDown3_3">[3]</a> La pluralità di appellativi di origine scritturistica riferiti a Cristo ha grande importanza per Origene, che li definisce <i>epinoiai</i>. Essi derivano dal fatto che il Padre è uno e semplice; invece il Figlio è molteplicità, in relazione alle diverse funzioni con cui opera e si rivela nel mondo creato (<i>Co. Io</i>. I 20 [22]). Si tratta di distinzione che compare anche nel <i>nous</i> plotiniano (<i>Enn</i>., V, 1, 4; V, 3, 10 ecc.), nel Dio di Albino (<i>Epit</i>., 10 3) e di Filone (<i>Quis rer. div</i>., 23), e di cui Origene leggeva un abbozzo anche in Clemente (<i>Str</i>., IV, 25, 156; <i>Exc. ex Theod</i>., 7). Alla pari di questi altri autori, Origene dichiara che la varietà di <i>epinoiai</i> non compromette l’unità della sostanza del logos divino (<i>Co. Io</i>., I, 28 [30] e anche <i>De Pr</i>., IV, 4, 5: cfr. <span class="Vers">Plot</span>., <i>Enn</i>., IV, 8, 3), là dove gli Gnostici (Valentiniani) ripartivano i vari appellativi e le varie funzioni in diversi eoni (Nous, Logos, Anthropos, Cristo, Sapienza): ma anche in loro la distinzione era più apparente che reale. Origene distingue le <i>epinoiai</i> del Figlio in due categorie, quelle che concernono la sua preesistenza divina e quelle che si riferiscono all’economia dell’incarnazione. In questo capitolo egli si occupa principalmente di alcune della prima categoria; una esposizione molto più ampia sull’argomento è nel <i>Commento a Giovanni</i> (I, 9 segg.). Cfr. F. <span class="Vers">Bertrand</span>, <i>Mystique de Jésus chez Origène</i>, Paris, 1951; A. <span class="Vers">Orbe</span>, <i>La epinoia</i>, Roma, 1955. Per i diversi nomi dell’unico Dio in relazione alle sue diverse manifestazioni cfr. anche SVF II 305.</p>

  <p class="NotaPie"><a href="#_FtntUp4_3" id="_FtntDown4_3">[4]</a> L’applicazione di questo passo sapienziale a Cristo è molto antica: cfr. <span class="Vers">Iust</span>., <i>Dial. c. Tryph</i>., 61; <i>II Apol</i>., 6; forse anche <span class="Vers">Iren</span>., <i>Demonstr</i>., 43, che fa pensare a concezione giudeocristiana.</p>

  <p class="NotaPie"><a href="#_FtntUp5_3" id="_FtntDown5_3">[5]</a> Senza dubbio questo passo paolino favori grandemente l’identificazione fra Cristo e la sapienza veterotestamentaria, che avrebbe avuto cosi grande fortuna nella speculazione patristica. Meno fortuna avrà l’identificazione sapienza-Spirito santo (cfr. <span class="Vers">Iren. </span><i>Adv. Haer</i>., IV, 20, 3).</p>

  <p class="NotaPie"><a href="#_FtntUp6_3" id="_FtntDown6_3">[6]</a> <i>Co. Io</i>., I, 24 (23) Origene respinge una concezione di questo genere che veniva avanzata in merito al Figlio come logos. Possiamo qui veder presi di mira i Monarchiani modalisti, che negavano la sussistenza delle persone divine e riducevano il Figlio a modo di essere e di manifestarsi del Padre, più volte presi di mira da Origene: <i>Co. Io</i>., X, 37 (21); <i>Dial. c. Her</i>., 4; <i>Frag. in Tit</i>., PG XIV, 1304. Ma il riferimento nello stesso contesto a coloro che ritenevano la sapienza insussistente e a coloro che la ritenevano corporea può far pensare anche agli Gnostici (Valentiniani) che consideravano la sapienza insussistente prima di essere emanata dal Padre e che Origene accusa (IV, 4, 1) di immaginare in forma corporea questa emanazione. Il fortissimo risalto che Origene qui e nel <i>Commento a Giovanni</i> (I, 19 [22]; I, 31 [34]) dà alla <i>epinoia di</i> Cristo in quanto sapienza può essere profilato anche in senso antignostico (antivalentiniano), data la degradazione che qui la sapienza, in quanto ultimo degli eoni, aveva subito rispetto ad altri appellativi divini.</p>

  <p class="NotaPie"><a href="#_FtntUp7_3" id="_FtntDown7_3">[7]</a> <i>Una volta... immaginare</i> (p. 144, 1. 10): cfr. <span class="Vers">Pamph</span>., <i>Apol</i>., PG XVII, 561 seg.</p>

  <p class="NotaPie"><a href="#_FtntUp8_3" id="_FtntDown8_3">[8]</a> Cfr. anche <i>Co. Io</i>., VI, 38 (22); <i>De Orat</i>., 27, 12.</p>

  <p class="NotaPie"><a href="#_FtntUp9_3" id="_FtntDown9_3">[9]</a> Rufino riporta il termine greco e lo chiosa con <i>substantia,</i> che ne è il calco latino (altre volte adopera <i>subsistentia)</i>. Ma fra i due termini non sussisteva perfetta rispondenza, in quanto <i>hypostasis</i> indicava sempre una realtà individuale, mentre <i>substantia,</i> alla pari del greco <i>ousia, </i>poteva indicare sia una realtà individuale sia il sostrato comune a tutti gli esseri di un genere e di una specie. La tendenza dei Latini a conguagliare <i>hypostasis</i> con <i>substantia</i> e con <i>ousia</i> (= sostanza generica) avrebbe provocato dolorosi equivoci al tempo della controversia ariana. Data la genericità con cui i Latini adoperavano <i>substantia,</i> non possiamo esser certi che là dove Rufino usa questa parola Origene aveva sempre parlato di <i>hypostasis</i>. Comunque è chiaro che Origene predilige questo termine per indicare la sussistenza delle singole persone divine (<i>C. Cels</i>., VIII, 12; <i>Co. Io</i>., II, 10 [6]) e che tende talvolta con questo valore ad identificare <i>ousia</i> con <i>ipostasi </i>(<i>Co. Io</i>., X, 37 [22]; I, 24). Per la sottile differenza fra i due termini cfr. <span class="Vers">Orb</span>., <i>Hacia la primera teologia,</i> pp. 439 segg.</p>

  <p class="NotaPie"><a href="#_FtntUp10_3" id="_FtntDown10_3">[10]</a> Leggiamo un’argomentazione di questo genere, impostata sul rapporto Padre-Figlio a <i>Co. Gen</i>., I, PG XII, 45. Per l’interdipendenza del rapporto Padre-Figlio cfr. anche <i>Dial. c. Her</i>., 4.</p>

  <p class="NotaPie"><a href="#_FtntUp11_3" id="_FtntDown11_3">[11]</a> <i>Ho. Ier</i>., 9, 4 Origene, sulla base di <i>Prov</i>., 8, 25 (<i>prima di tutti i colli mi genera</i>), presenta la generazione eterna del Figlio come sempre continua, sempre presente. Cfr. anche I, 2, 4; <i>Co. Io</i>., I, 29 (32); II, 1; II, 2; X, 37 (22). Cfr. concetti analoghi in <span class="Vers">Plot</span>., <i>Enn</i>., V, 1, 6. e <span class="Vers">Albin</span>,. <i>Epit</i>., 14, 3.</p>

  <p class="NotaPie"><a href="#_FtntUp12_3" id="_FtntDown12_3">[12]</a> Origene, che a II, 3, 6 rifiuta di ammettere l’esistenza di un mondo delle idee distinto e autonomo, qui e altrove (<i>Co. Io</i>., I, 19 [22]; XIX, 22 [5]; <i>C. Cels</i>., VI, 64) colloca nel Figlio, in quanto sapienza e logos, il mondo delle idee, secondo una concezione largamente diffusa nella filosofia del tempo (Filone, Albino) e che è condivisa anche da Clemente (<i>Str</i>. IV, 25, 155; V, 11, 73). Cfr. I, 4, 4-5.</p>

  <p class="NotaPie"><a href="#_FtntUp13_3" id="_FtntDown13_3">[13]</a> Da I, 4, 5 e <i>De Orat</i>., 24, 2 sembra ricavarsi che, oltre alle idee di genere e specie, Origene ha ammesso anche l’esistenza di idee individuali.</p>

  <p class="NotaPie"><a href="#_FtntUp14_3" id="_FtntDown14_3">[14]</a> Questa questione scaturiva da <i>Prov</i>., 8, 22, che nel testo dei LXX e relative traduzioni latine diceva che la sapienza era stata creata da Jahwè. Su questo passo si sarebbe fondato nel sec. IV Ario per negare la piena divinità del Figlio, ed i suoi avversari avrebbero distinto la generazione (del Figlio) dalla creazione (del mondo e del Figlio in quanto uomo). Ma al tempo di Origene questa distinzione non era ancora perfettamente fissata, ed egli, che pure con chiarezza afferma che il Figlio viene generato dal Padre, talvolta lo definisce anche creatura (IV, 4, 1). Perciò il cenno che leggiamo nella traduzione di Rufino, relativo al modo con cui si deve intendere la creazione del Figlio profilata da <i>Prov</i>., 8, 22, appartiene ad una problematica che sembra estranea all'interesse di Origene. Per di più, ciò che nella traduzione segue si collega meglio con ciò che precede, se eliminiamo il passo in questione. Per tali motivi propendo a credere che ci troviamo qui in presenza di una interpolazione rufiniana (<i>e che essa è detta creata</i>) mirante a normalizzare l’argomentazione di Origene in senso « niceno »: cfr. M. <span class="Vers">Simonetti</span>, <i>Studi sull’Arianesimo</i>, Roma, 1965, pp. 20 segg.</p>

  <p class="NotaPie"><a href="#_FtntUp15_3" id="_FtntDown15_3">[15]</a> Questo apocrifo perduto, da non confondere con gli Atti di Paolo e Tecla, è ricordato altre volte da Origene (<i>Co. Io</i>., XX, 12). La citazione qui addotta riecheggia <i>Hebr</i>. 4, 12.</p>

  <p class="NotaPie"><a href="#_FtntUp16_2" id="_FtntDown16_2">[16]</a> <i>E allora... realtà</i> (1. 17): cfr. <span class="Vers">Pamph</span>., <i>Apol</i>., PG XVII, 562.</p>

  <p class="NotaPie"><a href="#_FtntUp17_2" id="_FtntDown17_2">[17]</a> In sostanza, i vari argomenti che Origene adduce per dimostrare il Figlio coeterno rispetto al Padre si fondano sulla considerazione che, se non lo si considera tale, si distingue in Dio un momento, anche solo logico se non cronologico, in cui egli era privo del suo Figlio, da un successivo in cui lo ha generato: tale distinzione introduce in Dio un mutamento, e questo è inammissibile, data l’assoluta perfezione che è sempre stata di Dio. Da tale difetto era inficiata la concezione degli apologisti (Atenagora, Taziano, Teofilo) che distinguevano due momenti nel rapporto Padre-logos: uno in cui il logos era immanente al Padre come sapienza e ragione <i>ab aeterno;</i> uno successivo in cui <i>ante tempus</i> (si può parlare di tempo solo dal momento della creazione) il logos era stato emanato dal Padre come entità sussistente per procedere alla creazione del mondo. Cfr. <span class="Vers">Tat</span>., <i>Ad. Graec</i>., <span class="Vers">5; Athen</span>., <i>Legat</i>., 10<i>;</i> <span class="Vers">Teoph</span>., <i>Ad Autol</i>., II, 10 <i>tempi e secoli;</i> gr. χρόνοι e αἰῶνες.</p>

  <p class="NotaPie"><a href="#_FtntUp18_2" id="_FtntDown18_2">[18]</a> Su Cristo vita cfr. soprattutto <i>Co. Io</i>., II, 16 (10) segg. Cfr. anche <i>Sel. Ps</i>., 106, 14; PG XII, 1565 (vita e luce); <i>Co. Io</i>., VI, 19 (11) (via e vita).</p>

  <p class="NotaPie"><a href="#_FtntUp19_2" id="_FtntDown19_2">[19]</a> Cfr. <i>Co. Io</i>., VI, 38 (22); <i>De Orat</i>., 27, 2.</p>

  <p class="NotaPie"><a href="#_FtntUp20_2" id="_FtntDown20_2">[20]</a> In Origene è sempre strettissima la connessione fra condizioni etiche e condizioni ontologiche: la morte è conseguenza del distacco da Cristo-vita: cfr. <i>Co. Io</i>., XX, 39 (31); XXXII, 18 (11).</p>

  <p class="NotaPie"><a href="#_FtntUp21_2" id="_FtntDown21_2">[21]</a> Cfr. <i>Co. Io</i>., I, 37 (42).</p>

  <p class="NotaPie"><a href="#_FtntUp22_2" id="_FtntDown22_2">[22]</a> Cfr. <i>Co. Io</i>., II, 18 (12); <i>C. Cels</i>., VI, 44.</p>

  <p class="NotaPie"><a href="#_FtntUp23_2" id="_FtntDown23_2">[23]</a> Cfr. <i>Co. Io</i>., VI, 19 (11); XXXII, 7 (6).</p>

  <p class="NotaPie"><a href="#_FtntUp24_2" id="_FtntDown24_2">[24]</a> Cfr. <i>Co. Io</i>., XX, 5.</p>

  <p class="NotaPie"><a href="#_FtntUp25_2" id="_FtntDown25_2">[25]</a> <i>Ma non... natura</i> (1. 18): cfr. <span class="Vers">Pamph</span>., <i>Apol</i>., PG XVII, 563 seg.</p>

  <p class="NotaPie"><a href="#_FtntUp26_2" id="_FtntDown26_2">[26]</a> Cfr. <i>C. Cels</i>., II, 69. A IV, 4, 1 Origene accusa gli Gnostici di profilare in maniera troppo materialista la generazione del Figlio da parte del Padre; ma forse il suo ammonimento è qui diretto anche agli apologisti che nel presentare questa ineffabile generazione avevano troppo concesso all’analogia fornita dalla generazione umana.</p>

  <p class="NotaPie"><a href="#_FtntUp27_2" id="_FtntDown27_2">[27]</a> L’ineffabilità della generazione divina era stata già ben rilevata da Ireneo (<i>Adv. Haer</i>., II, 28, 6).</p>

  <p class="NotaPie"><a href="#_FtntUp28_2" id="_FtntDown28_2">[28]</a> Già Giustino (<i>Dial. c. Tryph</i>., 61; 128) aveva profilato il rapporto Padre-Figlio servendosi dell’immagine del sole e del raggio. Cfr. anche <span class="Vers">Tat</span>., <i>Ad Graec</i>., 5; <span class="Vers">Tert</span>., <i>Adv. Prax</i>., 8, 5. Origene inserisce questa immagine in una precisa prospettiva scritturistica connettendo <i>I Io</i>., 1, 5 (Dio- luce) con <i>Hebr</i>., 1, 3 (Cristo splendore riflesso del padre) e ricavando anche di qui una prova della coeternità del Figlio, in quanto è impensabile una luce priva del suo riflesso: cfr. IV, 4, 1. Fra i tanti luoghi in cui è sviluppato questo motivo cfr. <i>Ho. Ier</i>., 9, 4; <i>Frag. in Hebr</i>., PG XIV, 1307. Sull’importanza della teologia della luce in Origene cfr. M. <span class="Vers">Martinez Pastor</span>, <i>Teologia de la luz en Origenes</i>, Comillas, 1963. Cfr. n. 11.</p>

  <p class="NotaPie"><a href="#_FtntUp29_2" id="_FtntDown29_2">[29]</a> Cfr. ancora <i>Frag. in Is</i>„ PG XIII, 217; <i>Co. Io</i>., II, 10 (6); <i>Frag. in Io</i>., 108-109; GCS IV, 562. Gli Adozionisti consideravano Cristo figlio per adozione e non per natura.</p>

  <p class="NotaPie"><a href="#_FtntUp30_2" id="_FtntDown30_2">[30]</a> Rufino qui e a § 10 conserva il greco ànóppoia. e chiosa<i>: id est manatio</i>.</p>

  <p class="NotaPie"><a href="#_FtntUp31_2" id="_FtntDown31_2">[31]</a> <i>Co Io</i>., II, 2 Origene torna su questo concetto osservando che il Figlio è e resta Dio in quanto contempla incessantemente il Padre. Per Origene il Figlio è Dio in quanto partecipa di tutto l’essere spirituale del Padre. Il motivo della contemplazione creatrice compare anche in Plotino ed è già accennato in Albino (<i>Epit</i>., 14, 3) e in Platone (<i>Phaedr</i>., 249 C). Cfr. lo studio di <span class="Vers">Arnou</span> in « Gregorianum » 1923, pp. 271 segg.</p>

  <p class="NotaPie"><a href="#_FtntUp32_2" id="_FtntDown32_2">[32]</a> Sui limiti di questo tipo d’immagine esteriore cfr. <i>Co. Io</i>., II, 6 (4); <i>Co. Mt</i>., X, 11.</p>

  <p class="NotaPie"><a href="#_FtntUp33_2" id="_FtntDown33_2">[33]</a> Di qui risulta che nel comporre il <i>Commento alla Genesi</i> Origene non era ancora arrivato a spiegare <i>Gen</i>., 1, 26; invece da I, 3, 3 e II, 3, 6 risulta che egli aveva già spiegato <i>Gen</i>., I, 1-2. Se ne ricava la contemporaneità fra le due opere.</p>

  <p class="NotaPie"><a href="#_FtntUp34_1" id="_FtntDown34_1">[34]</a> Già Filone aveva definito il logos immagine di Dio (<i>Confus. ling</i>., 147), e del logos come immagine di Dio aveva parlato anche Clemente (<i>Protr</i>., 98, 4), ma variamente in ambiente cristiano si era portati a considerare immagine di Dio Cristo in quanto incarnato (o in quanto prototipo ideale del Cristo incarnato: <span class="Vers">Iren</span>., <i>Demonstr</i>., 22) o in quanto apparso sotto forma umana nelle teofanie veterotestamentarie <span class="Vers">(Novat</span>., <i>De Trin</i>., 18, 28), e anche gli Gnostici consideravano il Figlio immagine visibile di Dio (cfr. <span class="Vers">Orb</span>., <i>Hacia la primera teologia,</i> pp. 411 segg.): di qui la precisazione origeniana: cfr. anche <i>C. Cels</i>., VII, 43.; <i>Co. Io</i>., XIII, 36.</p>

  <p class="NotaPie"><a href="#_FtntUp35_1" id="_FtntDown35_1">[35]</a> IV, 4, 9 Origene dice genericamente che un essere che partecipa di un altro è della stessa natura e sostanza. Il concetto qui è ben origeniano (cfr. l’esempio di Adamo e Seth) ma è lecito avanzare riserve sull’esattezza della traduzione rufiniana, soprattutto in merito all’unità di sostanza del Padre e del Figlio, dato che Origene tende ad adoperare <i>ousia</i> (= <i>substantia)</i> nel senso di realtà individuale (= <i>hypostasis:</i> cfr. n. 9). Solo a <i>Frag. in Hebr</i>., PG XIV, 1308 egli dice che il Figlio è <i>homoousios</i> al Padre, ma ancora una volta il passo è conosciuto solo dalla traduzione di Rufino dell’Apologià di Panfilo e forse si può avanzare qualche dubbio sull’autenticità del termine (cfr. M. <span class="Vers">Simonett</span>., <i>Studi sull’Arianesimo,</i> p. 125); comunque la consustanzialità, intesa non in senso « niceno <i>»,</i> non è incompatibile con la distinzione di <i>ousia</i> fra il Padre e il Figlio: cfr. <span class="Vers">Orb</span>., <i>op. cit</i>., p. 441. Minore difficoltà offre l’espressione <i>unità di natura, </i>perché per Origene il Figlio è Dio per natura (I, 1, 8; <i>Co. Io</i>., II, 10 [6]) e questa è unita a quella del Padre (<i>Co. Io</i>., XIX, 2 [1]). Ma nelle superstiti opere greche l'unità del Padre e del Figlio è profilata come unità di amore, di volere e di azione: <i>C. Cels</i>., VIII, 12; <i>Dial. c. Heracl</i>., 2 seg.;<i> Co. Cant. prolog</i>., GCS VIII, 69. Cfr. anche <i>De Pr</i>., I, 2, 12 e n. 79.</p>

  <p class="NotaPie"><a href="#_FtntUp36_1" id="_FtntDown36_1">[36]</a> immagine preferita da Origene, per la sua immaterialità, a definire la generazione del Figlio: cfr. IV, 4, 1 e nota; <i>Frag. in Io</i>., 108, GCS IV, 562. Per Cristo volontà del Padre cfr. <span class="Vers">Tert</span>., <i>De Orai</i>., 4; <span class="Vers">Clem</span>., <i>Paed</i>.,III, 12, 98; <i>Str</i>., V, 1, 6. Cfr. anche <i>Co. Io</i>., XIII, 36, Cristo immagine della volontà del Padre. Merita anche di essere rilevata la concezione dinamica di Cristo, immagine di Dio in quanto autore delle opere del Padre: cfr. <span class="Vers">Hil</span>., <i>De Tr</i>., VIII, 49. 51.</p>

  <p class="NotaPie"><a href="#_FtntUp37_1" id="_FtntDown37_1">[37]</a> <i>io... sole</i> (p. 151, 1. 3): cfr. <span class="Vers">Pamph</span>., <i>Apol</i>., PG XVII, 582.</p>

  <p class="NotaPie"><a href="#_FtntUp38_1" id="_FtntDown38_1">[38]</a> Per intendere bene questo concetto bisogna invertire l’ordine delle due proposizioni: il padre nell'esercizio della sua volontà non si serve di altro che di ciò che gli consiglia la sua volontà; perciò essa è sufficiente a far sussistere ciò che vuole. In opposizione a quanti (Gnostici e Ortodossi) profilavano la generazione del Figlio come emanazione della sostanza (ousia) del Padre, Origene la profila come emanazione della volontà del Padre. Cfr. IV, 4, 1 e nota.</p>

  <p class="NotaPie"><a href="#_FtntUp39_1" id="_FtntDown39_1">[39]</a> Rufino qui precisa <i>ingenitum, id est innatum</i>, cioè ἀγέννητος, ma per Girolamo (<i>Ep</i>., 124, 2) Origene avrebbe affermato che solo il Padre era increato (<i>infectum</i>), cioè ἀγένητος. Sulla difficoltà di distinguere questi due termini cfr. I, <i>praef</i>., 4 in nota; e cfr. a <i>Co. Io</i>., II, 10 (6) lo stesso concetto espresso qui da Rufino, con l’uso di ἀγέννητος.</p>

  <p class="NotaPie"><a href="#_FtntUp40_1" id="_FtntDown40_1">[40]</a> <i>prolationes</i> Ruf., corrispondente al gr. προβολή, termine tecnico con cui i Valentiniani indicavano la derivazione degli eoni dal primo principio: cfr. anche IV, 4, 1 e nota. Origene accusa gli Gnostici di profilare la generazione come analoga a quella corporea e comportante scissione della sostanza divina. Cfr. anche <i>Co. Io</i>., II, 24 (19); XX, 18 (16). Anche gli apologisti, in realtà più vicini alla concezione gnostica di quanto essi stessi non pensassero, avevano precisato che la loro dottrina della generazione del Figlio non comportava scissione della sostanza del Padre: cfr. <span class="Vers">Iust</span>., <i>Dial. c. Tryph</i>., 128; <span class="Vers">Tat</span>., <i>Ad Graec</i>., 5. Cfr. anche <span class="Vers">Clem</span>., <i>Str</i>., VII, 2, 5.</p>

  <p class="NotaPie"><a href="#_FtntUp41_1" id="_FtntDown41_1">[41]</a> L’invisibilità del Figlio immagine è fondata da Origene sulla unità di natura che lo rende in tutto simile al Padre.</p>

  <p class="NotaPie"><a href="#_FtntUp42_1" id="_FtntDown42_1">[42]</a> <i>Pertanto... immagine</i> (II. 4-6): a questo passo corrisponde in <span class="Vers">Hier</span>., <i>Ep</i>., 124, 2 (citaz. non letterale): <i>il Figlio, che è l'immagine di Dio invisibile, paragonato al Padre non è verità; ma rispetto a noi, che non possiamo comprendere la verità, appare verità riflessa per immagine </i>(<i>imaginarìam)</i>, con cui concorda l’Anonimo di Fozio cod. 117: <i>l’immagine di Dio, rispetto a questo di cui è immagine, in quanto immagine non è verità</i>. In genere gli studiosi danno per origeniana questa versione: il Figlio è immagine del Padre, che è modello (= verità) dell’immagine. Ma rispetto a noi, che non possiamo comprendere la realtà del Padre, l’immagine riflette questa realtà (= verità). Ma <span class="Vers">Orbe </span>(<i>Hacia la primera teologia</i>, pp. 418 segg.) ha dimostrato la perfetta validità della versione rufiniana: il Figlio è immagine del Padre in relazione a noi che per questo mezzo conosciamo il Padre; rispetto a questo il Figlio è verità perché principio esemplare di cui partecipa ogni essere in quanto verità (= realtà): poiché è verità assoluta e fonte di ogni verità partecipata, il Figlio è il mezzo per cui il Padre conosce il mondo. Per Cristo-verità cfr. infra; per un riscontro con lo gnostico Tolomeo cfr. <span class="Vers">Orb</span>., <i>La teologia del Espiritu Santo</i>, Roma, 1966, p. 144. Fra immagine e per mezzo della quale Koetschau colloca un framm. di Giustiniano (<i>Ep. ad Mennam</i>, Mansi, IX, 525): noi in quanto fatti secondo l’immagine {<i>Gen</i>., 1, 26) abbiamo il Figlio prototipo, quale verità, delle belle forme (= idee) che sono in noi. Il Figlio poi, quali siamo noi rispetto a lui, tale è lui rispetto al Padre, che è verità. Il concetto del Figlio essere intermedio fra Dio Padre e la creazione trova conferma a <i>Co. Io</i>., XIII, 25; II, 3; <i>C. Cels</i>., V, 11. Ma desta sospetti la definizione del Padre come verità, perché Origene sistematicamente riserva questa definizione per il Figlio, verità assoluta, αὐτοαλήθεια: <i>Ho. Ier</i>., 17, 4; <i>C. Cels</i>., III, 41; <i>Co. Io</i>., VI, 6 (3). È poi certamente errata la collocazione che Koetsriiau ha dato al frammento spezzando il filo del discorso: noi conosciamo il Padre non per mezzo della verità (come risulterebbe dalla ricostruzione del Koetschau) ma per mezzo dell’immagine, come risulta bene da Rufino. Il frammento sembra appartenere a questo contesto, ma se va accettato nella forma attuale, non è possibile collocarlo con esattezza.</p>

  <p class="NotaPie"><a href="#_FtntUp43_1" id="_FtntDown43_1">[43]</a> Chi comprende il Figlio, comprende anche il Padre di cui il Figlio è immagine: cfr. <i>Co. Io</i>., XXXII, 29 (18); XIX, 6 (1); <i>C. Cels</i>., VIII, 12.</p>

  <p class="NotaPie"><a href="#_FtntUp44" id="_FtntDown44">[44]</a> Alla fine di questo paragrafo Koetschau pone una lacuna in cui colloca <span class="Vers">Hier</span>., <i>Ep</i>., 124, 2<i> Dio Padre è luce incomprensibile; Cristo a paragone del Padre è luce molto piccola, che a noi sembra grande per la nostra debolezza; </i>e <span class="Vers">Teoph</span>., <i>apud </i>[<span class="Vers">Hier</span><i></i>.]<i>, </i>Ep., <i>92, 2, quanto differiscono Pietro e Paolo dal salvatore, tanto il salvatore è minore del Padre. </i>Dai relativi contesti è chiaro che le due citazioni non sono letterali: quella di Girolamo si può agevolmente riferire al contenuto del § 7; quella di Teofilo, tendenziosa nella forma, si accorda bene col senso del frammento di Giustiniano addotto sopra, la cui collocazione è incerta. Si noti la tendenziosità anche di Girolamo in luce molto piccola detto del Figlio, affermazione che mai Origene avrebbe sottoscritto.</p>

  <p class="NotaPie"><a href="#_FtntUp45" id="_FtntDown45">[45]</a> Cfr., per questa immagine, la fine del § 4. A <i>Co. Io</i>., XIII, 25, in un contesto accentuatamente subordinazionista, rilevando l’inferiorità del Figlio Origene si serve di <i>Sap</i>., 7, 25 e di <i>Hebr</i>., 1, 3 per precisare che Cristo è immagine della bontà di Dio, riflesso non di Dio ma della sua gloria, raggio non del Padre ma della sua potenza, emanazione della sua gloria e specchio della sua attività.</p>

  <p class="NotaPie"><a href="#_FtntUp46" id="_FtntDown46">[46]</a> Non ci sono motivi consistenti per pensare, come hanno fatto alcuni, che qui Origene abbia attribuito il blando splendore del Figlio alla umanità da lui assunta, sulla base soprattutto di <i>Ho. Ios</i>., 3, 5, dove è detto che per mezzo dell’incarnazione Cristo ci ha fatto conoscere lo splendore della divinità in forma parziale e imperfetta. Ma sull’inferiorità di Cristo splendore cfr. il già citato <i>Co. Io</i>., XXII, 25. A <i>Co. Io</i>., XXXII, 28 (18) Origene precisa che il Figlio è splendore di tutta la gloria del Padre, ma di essa solo parziali riflessi giungono alle creature, che altrimenti non potrebbero sostenerla.</p>

  <p class="NotaPie"><a href="#_FtntUp47" id="_FtntDown47">[47]</a> Rufino qui e sotto rende con substantia vel subsistentia ὑπόστασις del testo greco, cioè substantia inteso nel senso di sostanza individuale.</p>

  <p class="NotaPie"><a href="#_FtntUp48" id="_FtntDown48">[48]</a> Anche l’espressione di <i>Hebr</i>., 1, 3 viene spiegata sulla base della mediazione del Figlio fra il Padre e la creazione: questa conosce il Padre riflesso, in tutte le sue perfezioni, nel Figlio.</p>

  <p class="NotaPie"><a href="#_FtntUp49" id="_FtntDown49">[49]</a> Questo paragone è riportato sommariamente da Girolamo (<i>Ep</i>., 124, 2). Solo in questo punto di tutto il lungo capitolo Origene si rifà all’umanità assunta da Cristo per spiegare la sua inferiorità rispetto al Padre, e ciò può sollevare dubbi sull’esattezza della traduzione rufiniana. Cfr., d’altra parte, l’impiego di <i>Phil</i>., 2, 6 seg. a <i>Ho. Gen</i>., 1, 13 in un contesto per qualche rispetto vicino a questo. Se si accetta che il riferimento all’umanità di Cristo sia stato introdotto da Rufino tutta l’argomentazione originaria risulta radicalmente rimaneggiata.</p>

  <p class="NotaPie"><a href="#_FtntUp50" id="_FtntDown50">[50]</a> Cristo incarnato rivela la grandezza di Dio attraverso le sue prodigiose opere, simili a quelle del Padre. Il riferimento di <i>Io</i>., 10 30 a questa somiglianza (= unità) di azione corrisponde alla spiegazione del passo che Origene dà <i>a C. Cels</i>., VIII, 12. L'accostamento fra <i>Io</i>., 14, 9; 10 38 e <i>Hebr</i>., 1, 3 è anche in <i>Ho. Gen</i>., 1, 13.</p>

  <p class="NotaPie"><a href="#_FtntUp51" id="_FtntDown51">[51]</a> Il senso dell’argomentazione sembra essere che per Origene il soffio (ἀτμίς) sta ad indicare l'espressione, l'emanazione immediata della potenza e della volontà del Padre, da cui deriva la sapienza come entità sussistente. In altre parole, la sapienza deriva non dalla gloria, dalla luce, dalla bontà del Padre, ma dalla sua potenza (= volontà), cioè nella maniera più immediata. In <i>Frag. in Hebr</i>., PG XIV, 1308 Origene spiega che questa immagine sta ad indicare che il Figlio è generato dalla stessa sostanza del Padre (substantia), nella traduzione di Rufino da cui soltanto conosciamo il passo: abbiamo già detto che Origene preferisce altrove far derivare il Figlio dalla volontà del Padre, anziché dalla sua sostanza: cfr. I, 2, 6; IV, 4, I e note. Cfr. anche I, 2, 11: la sostanza del Figlio deriva dal Padre.</p>

  <p class="NotaPie"><a href="#_FtntUp52" id="_FtntDown52">[52]</a> Dio è forza che crea, mantiene in vita e governa tutto l’universo: concetto usuale nella filosofia dell’epoca.</p>

  <p class="NotaPie"><a href="#_FtntUp53" id="_FtntDown53">[53]</a> Si tratta di concetti che Origene condivide con la filosofia del tempo, con Giustino Ireneo Clemente, e che è assolutamente centrale nella sua cosmologia, come si vedrà nei capp. successivi: cfr. II, 1, 2 in nota e H. <span class="Vers">Koc</span>., <i>Pronoia und Paideusis,</i> Berlin, 1932.</p>

  <p class="NotaPie"><a href="#_FtntUp54" id="_FtntDown54">[54]</a> Qui alla forza di Dio vengono attribuite le caratteristiche dell’anima del mondo platonica e del <i>pneuma</i> stoico, forza che dà coesione al creato. Cfr. II, 1, 3.</p>

  <p class="NotaPie"><a href="#_FtntUp55" id="_FtntDown55">[55]</a> Questa forza di Dio, che crea mantiene in vita e governa il mondo non è altri che il Figlio, potenza di Dio resa sussistente.</p>

  <p class="NotaPie"><a href="#_FtntUp56" id="_FtntDown56">[56]</a> Si costituisce... potenza (p. 156, I. 14): passo tramandato in <span class="Vers">Pamph</span>., <i>Apol</i>., PG XVII, 562 seg.</p>

  <p class="NotaPie"><a href="#_FtntUp57" id="_FtntDown57">[57]</a> Origene distingue la potenza, per così dire, immanente di Dio dalla potenza resa sussistente (= il Figlio), emanata dalla prima: distinzione molto pericolosa perché separava troppo nettamente il Figlio dal Padre. Gli Ariani avrebbero proposto, la distinzione fra sapienza immanente e sapienza generata. Su Cristo potenza (= <i>dynamis)</i> di Dio cfr. <span class="Vers">Iust</span>., <i>Dial. c. Tryph</i>., 128; <span class="Vers">Teoph</span>., <i>Ad Autol</i>., II, 10; <span class="Vers">Clem</span>., <i>Hypotyp</i>., <i>ir</i>.<span class="Vers"> 23 (GCS III, 202); Orig</span>., <i>Co. Io</i>., I, 33 (38); XX, 15 (13); <i>Ho. Ier</i>., <i>8, </i>1.</p>

  <p class="NotaPie"><a href="#_FtntUp58" id="_FtntDown58">[58]</a> La dimostrazione che si dà della eternità di Cristo soffio della potenza di Dio ricalca quella già data nel § 2</p>

  <p class="NotaPie"><a href="#_FtntUp59" id="_FtntDown59">[59]</a> Cfr., per un ragionamento del genere, ma riferito solo al Padre <span class="Vers">Clem</span>., <i>Str</i>., V, 14, 141.</p>

  <p class="NotaPie"><a href="#_FtntUp60" id="_FtntDown60">[60]</a> <i>Frag. in Hebr</i>., PG XIV, 1308 Origene osserva: l’emanazione infatti è consustanziale (δμοούσιος), cioè di un’unica sostanza col corpo di cui è effusione o soffio. Abbiamo già attirato l’attenzione (nn. 35 e 51) sul fatto che questo passo è conosciuto solo dalla traduzione di Rufino e che l’uso di homousios suscita qualche perplessità. Ma da tutto il senso del passo si ricava che il Figlio partecipa della stessa natura del Padre.</p>

  <p class="NotaPie"><a href="#_FtntUp61" id="_FtntDown61">[61]</a> Cfr. <i>Co. Io</i>., X, 37 (21); <i>Dial. c. Heracl</i>., 4.</p>

  <p class="NotaPie"><a href="#_FtntUp62" id="_FtntDown62">[62]</a> Il latino <i>omnipotens</i> rende il greco παντοκράτορ; e questo termine, a differenza di παντοδύναμος che può indicare anche un dominio virtuale e potenziale, indica sempre un dominio di fatto, reale: di qui la difficoltà di conciliare l’onnipotenza e l’immutabilità di Dio con la creazione del mondo avvenuta non <i>ab aeterno;</i> di ciò anche Agostino si sarebbe reso conto (<i>De civ. dei</i>, XII, 16).</p>

  <p class="NotaPie"><a href="#_FtntUp63" id="_FtntDown63">[63]</a> Origene ripete il ragionamento che aveva fatto per dimostrare la coeternità del Figlio rispetto al Padre fondato sull’immutabilità divina, per dimostrare l’eternità del mondo.</p>

  <p class="NotaPie"><a href="#_FtntUp64" id="_FtntDown64">[64]</a> <i>Ma come... autorità</i> (1. 16): cfr. il testo greco in <span class="Vers">Iustinian</span>., <i>Ep. ad Mennam</i>, Mansi, IX, 528, esattamente corrispondente alla traduzione di Rufino. Sulla base di questo passo è stata mossa e ripetuta nei secoli ad Origene l’accusa di aver affermato il mondo eterno come Dio (cfr. anche III, 5, 3): ma cfr. in proposito I, 4, 4 seg. (e relative note di commento), cui rimanda lo stesso Origene.</p>

  <p class="NotaPie"><a href="#_FtntUp65" id="_FtntDown65">[65]</a> Tutta l’impostazione di questo capitolo è fondata su Cristo in quanto sapienza di Dio: tutti gli altri appellativi sono esaminati sotto questa prospettiva.</p>

  <p class="NotaPie"><a href="#_FtntUp66" id="_FtntDown66">[66]</a> Origene vuol rilevare la perfetta e contemporanea coincidenza in Cristo delle varie <i>epinoìai</i> che si riferiscono alla sua natura divina, e quindi anche nel Padre da cui esse traggono origine: in Cristo la sapienza coincide col soffio (= espressione) della potenza del Padre, perché per mezzo della sapienza il padre ha creato il mondo, manifestazione della sua potenza.</p>

  <p class="NotaPie"><a href="#_FtntUp67" id="_FtntDown67">[67]</a> Cfr. anche <i>Co. Io</i>., I, 19 (22); VI, 38 (22); II, 10 (6); II, 12 (6); <i>C. Cels</i>., II, 9; VI, 60, oltre vari passi dei <i>Princìpi</i> (I, 3, 1; II, 8, 5, ecc.). La cooperazione del Figlio col Padre nella creazione del mondo viene da Origene presentata nel senso che per volere del Padre il Figlio, in quanto logos, crea il mondo sulla base delle idee che erano in lui in quanto sapienza.</p>

  <p class="NotaPie"><a href="#_FtntUp68" id="_FtntDown68">[68]</a> Cfr. II, 9, 7 e soprattutto <i>Co. Io</i>., I, 28 (30).</p>

  <p class="NotaPie"><a href="#_FtntUp69" id="_FtntDown69">[69]</a> Cfr. I, 2, 10; II, 1, 2; III, 5, 8.</p>

  <p class="NotaPie"><a href="#_FtntUp70" id="_FtntDown70">[70]</a> Sul carattere della divinità del Figlio, Dio per partecipazione e perciò inferiore al Padre cfr. <i>Co. Io</i>., II, 2.</p>

  <p class="NotaPie"><a href="#_FtntUp71" id="_FtntDown71">[71]</a> Sembra che qui Origene stabilisca in Dio l’identità fra essere e avere-, Dio è tutto ciò che ha: cfr. <span class="Vers">Basil. Ancyr</span>., apud <span class="Vers">Epiph</span>., Panar. <i>73, 8; </i><span class="Vers">Hil</span>., De Trin<i>.. VIII, 43</i>.</p>

  <p class="NotaPie"><a href="#_FtntUp72" id="_FtntDown72">[72]</a> In quanto logos il Figlio è principio di razionalità nel mondo (cfr. I, 3, 5), e su questo principio è fondato il suo dominio. Cfr. i passi cit. a nota 69.</p>

  <p class="NotaPie"><a href="#_FtntUp73" id="_FtntDown73">[73]</a> Sulla mutabilità degli esseri creati cfr. I, 2, 13; IV, 4, 8..</p>

  <p class="NotaPie"><a href="#_FtntUp74" id="_FtntDown74">[74]</a> Cfr. <i>C. Cels</i>., IV, 5; <i>Co. Io</i>., VI, 38 (22); <i>Sch. in Apoc</i>., 20; 22 (TU XXXVIII, 29 seg.). La mutabilità attribuita al Figlio a <i>Co. Io</i>. II, 17 (11) è riferita alla sua natura umana.</p>

  <p class="NotaPie"><a href="#_FtntUp75" id="_FtntDown75">[75]</a> I, 1, 6 Origene tratta della similitudine del sole e del raggio ma non in riferimento al Figlio, di cui invece tratta a I, 2, 7.</p>

  <p class="NotaPie"><a href="#_FtntUp76" id="_FtntDown76">[76]</a> <i>Perpetuo... stesso</i> (1. 18): cfr. <span class="Vers">Pamph</span>., <i>Apol</i>., PG XVII, 563.</p>

  <p class="NotaPie"><a href="#_FtntUp77" id="_FtntDown77">[77]</a> Con <i>sempiternum vel aeternum</i> Rufino rende il greco ἀΐδιος.</p>

  <p class="NotaPie"><a href="#_FtntUp78" id="_FtntDown78">[78]</a> Cfr. note, 51 e 60.</p>

  <p class="NotaPie"><a href="#_FtntUp79" id="_FtntDown79">[79]</a> Sull’unità di volere e di operazione del Padre e del Figlio cfr. I, 2, 10; <i>C. Cels</i>., VIII, 12; <i>Ho. Lev</i>., 13, 4 (<i>una sostanza</i> che segue a <i>una infatti è la volontà</i> è stato sicuramente aggiunto da Rufino); <i>Co. Io</i>., XIII, 36 (connessione fra il concetto di immagine e quello di unità di volere e di operazione). Cfr. anche n. 35.</p>

  <p class="NotaPie"><a href="#_FtntUp80" id="_FtntDown80">[80]</a> Anche Origene dice che il Figlio è imitatore del Padre (<i>Co. Io</i>., VI, 4 [2]; XX, 17 [15]), ma non in modo così esterno come il discepolo imita il maestro.</p>

  <p class="NotaPie"><a href="#_FtntUp81" id="_FtntDown81">[81]</a> Il concetto platonico largamente diffuso, secondo cui il mondo materiale è immagine di quello spirituale (ideale), è presente anche nella gnosi pur con radicale deprezzamento della materia: cfr. <span class="Vers">Iren</span>., <i>Adv. Haer</i>., I, 17, 2. Cfr. anche <i>Exc. ex Theod</i>.,<span class="Vers"> 47; Heracl</span>., <i>frag</i>. 13, ma limitatamente al mondo psichico, di cui comunque il mondo ilico può essere considerato immagine (cfr. <span class="Vers">Iren</span>., <i>Adv. Haer</i>., I, 5, 5 = <i>Exc. ex Theod</i>. 50). Origene condivide la concezione platonica (Co. <i>Cant</i>., III, GCS VIII, 208), cui dà base paolina (<i>Rom</i>., <i>1,</i> 20). Quanto alla distinzione, non accettata da Origene, fra mondo spirituale creato dal Padre e mondo materiale creato, ad imitazione, dal Figlio, possiamo riportarla agli Gnostici (Valentiniani) secondo cui il mondo spirituale (Pleroma) derivava da emanazioni del Dio supremo, mentre il mondo materiale era opera, attraverso l’opera del demiurgo, del salvatore (= Figlio).</p>

  <p class="NotaPie"><a href="#_FtntUp82" id="_FtntDown82">[82]</a> giustamente... al Padre-, questo passo è tramandato da <span class="Vers">Iustinian</span>., <i>Ep. ad Mennam</i>, Mansi, IX, 525, ed è confermato, pur con una certa tendenziosità, da <span class="Vers">Hier</span>., <i>Ep</i>., 124, 2 (Origene) dice Dio padre onnipotente buono e di bontà perfetta; invece il Figlio non è buono ma soffio e immagine di bontà, sì che non è mai chiamato buono in senso assoluto, ma con specificazioni: buon pastore, ecc. Cfr. l’Anonimo di Fozio, cod. 117. In Rufino troviamo soltanto: senza dubbio sarà giustamente detto immagine anche della bontà<i>. </i>Con ogni probabilità il passo riportato da Giustiniano non colma del tutto la lacuna della traduzione latina, che va integrata anche sulla base del passo finale di Girolamo: ma con specificazioni: buon pastore, ecc. Per Cristo immagine della bontà di Dio in contesti più o meno simili a questo cfr.<i> Co. Io</i>., VI, 57 (37); XIII, 25. 36;<i> C. Cels</i>., V, 11; <i>Co. Mat</i>., X.V, 10. (A <i>Co. Io</i>., I, 35 [40] Origene rifiuta la distinzione gnostica fra il Dio giusto del VT e il Dio buono del NT ma la trasferisce, pur con prudenza, al Figlio, cui appartiene il giudizio, in rapporto al Padre cui si addice la bontà). È qui evidente l’influsso della tradizione platonica che, rielaborando la concezione del maestro secondo cui l’idea di bene è coronamento del mondo delle idee, identificava Dio col bene: <span class="Vers">Albin</span>., <i>Epit</i>., 10 3; <span class="Vers">Plut</span>., <i>De Is</i>., 53. <span class="Vers">Numenio</span> (<i>apud Eus</i>., <i>Praep. Evang</i>., XI, 22) aveva definito il Dio sommo αὐτοαγαθόν, da cui il secondo Dio (demiurgo) derivava la bontà. Di qui discende Origene per la definizione del Padre come αὐτοαγαθόν (bontà in sé). Si noti che questa è l’unica formazione con auto- che Origene attribuisce al Padre, là dove tutte le altre sono riferite al Figlio: ragione in sé (αὐτολόγος), sapienza in sé (αὐτοσοφία), vita in sé (αὐτοζωἡ), verità in sé (αὐτοαλἡθεια), giustizia in sé (αὐτοδικαιοςύνη), ecc.: cfr. <i>C. Cels</i>., III, 41; VI, 47; <i>Co. Mat</i>., XII, 9; <i>Co. Io</i>., VI 6 (3): XXXII, 28 (18). Il Padre si definisce come pienezza di bene; le altre prerogative appartengono al Figlio, che invece non è fonte della bontà, ma la deriva per partecipazione dal Padre.</p>

  <p class="NotaPie"><a href="#_FtntUp83" id="_FtntDown83">[83]</a> Termine tecnico, dedotto da <i>Io</i>., 15, 26, adoperato dalla il metà del IV secolo per indicare la derivazione dello Spirito santo dal Padre per mezzo del Figlio, distinguendola dalla generazione (gr. ἐκπορεύεσθαι; lat. <i>procedere</i>). Qui si tratta forse di precisazione rufiniana (che ricorre anche subito dopo): infatti Origene non nasconde la sua incertezza sull’origine dello Spirito santo (<i>praef</i>. 4; I, 3, 3), che egli propende a considerare il più eccelso degli esseri creati dal padre per mezzo del Figlio (<i>Co. Io</i>., II, 10 [6]), anche se le sue prerogative lo danno a riconoscere di natura divina (<i>Co. Io</i>., II, 28 [23]; XIII, 36). Cfr. comunque la completa citazione di <i>Io</i>., 15, 26 a III, 5, 8 e a<i> Co. Cant</i>., <i>prolog</i>., GCS VIII, 74, dove, dato il contesto, non c’è da dubitare sull’esattezza della traduzione rufiniana, mentre è da rilevare l’assenza di ogni cenno sull’origine dello Spirito santo a <i>De Pr</i>., I, 3, 3.</p>

  <p class="NotaPie"><a href="Libro4.html#_FtntUp84_2" id="_FtntDown84">[84]</a> Cfr. un più nutrito elenco a <i>Co. Io</i>., I, 21 (23) segg.</p>

  <div class="fixedButton">
    <a href="#start_3"><img src="../Images/Flecha.png" width="50%"/></a>
  </div>

  <a id="section_4"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_17">3. LO SPIRITO SANTO&#160;<a href="#_FtntDown1_4" id="_FtntUp1_4">[1]</a></h2>

  <p class="Normal">1. Secondo l’ordine degli argomenti, a questo punto trattiamo con la massima concisione dello Spirito santo. Tutti coloro che in qualunque modo comprendono che c’è la provvidenza, affermano l’esistenza di un Dio ingenerato&#160;<a href="#_FtntDown2_4" id="_FtntUp2_4">[2]</a>, che ha creato e disposto ogni cosa, e lo riconoscono Padre dell’universo. Che questi abbia un Figlio non affermiamo solo noi, benché ciò sembri molto strano e incredibile a quelli che presso i Greci ed i barbari si dedicano alla filosofia: tuttavia anche alcuni di loro sembrano di questo avviso&#160;<a href="#_FtntDown3_4" id="_FtntUp3_4">[3]</a>, poiché dicono che l’universo è stato creato dalla parola di Dio. Noi però secondo la fede nell’insegnamento che sappiamo per certo divinamente ispirato crediamo che non c’è altra possibilità di dare del Figlio di Dio spiegazione più elevata e più aderente alla sua divinità e di farla conoscere agli uomini, se non sulla base della scrittura&#160;<a href="#_FtntDown4_4" id="_FtntUp4_4">[4]</a> che è stata ispirata dallo Spirito santo, cioè i vangeli, gli scritti degli apostoli e ancora la legge ed i profeti, come ha affermato lo stesso Cristo (<i>Lc</i>., 24, 25 segg.). Ma l’esistenza dello Spirito santo nessuno l’ha potuta neppure sospettare oltre quelli che son versati nella legge e nei profeti e quelli che professano di credere in Cristo. Infatti, benché nessuno sia capace di parlare degnamente del Padre, tuttavia è possibile aver di lui una qualche conoscenza&#160;<a href="#_FtntDown5_4" id="_FtntUp5_4">[5]</a> tratta dalle creature visibili e da ciò che l’intelletto umano conosce naturalmente. Inoltre, anche dalle sacre scritture è possibile confermare questa conoscenza. Quanto al Figlio di Dio, benché <i>nessuno conosca il Figlio se non il Padre</i> (<i>Mt</i>., 11, 27), tuttavia l’intelletto umano è istruito dalle sacre scritture come anche lui debba essere inteso, non solo dal nuovo ma anche dal vecchio testamento, per mezzo delle azioni compiute dai santi che tipologicamente si riferiscono a Cristo&#160;<a href="#_FtntDown6_4" id="_FtntUp6_4">[6]</a> e dalle quali possiamo riconoscere sia la sua natura divina sia quella umana da lui assunta.</p>

  <p class="Normal">2. Quanto&#160;<a href="#_FtntDown7_4" id="_FtntUp7_4">[7]</a> poi allo Spirito santo, molti punti della scrittura ci fanno conoscere la sua esistenza, come Davide dice&#160;<a href="#_FtntDown8_4" id="_FtntUp8_4">[8]</a> nel salmo L: <i>E non togliere da me il tuo Spirito santo</i> (<i>Ps</i>., 50, 13); ed in Daniele è detto: <i>Lo Spirito santo che è in te</i> (<i>Dan</i>., 4, 6). E nel nuovo testamento siamo informati da numerose testimonianze, come quando si descrive la discesa dello Spirito santo su Cristo (<i>Mt</i>., 3, 16) o quando il signore soffia sugli apostoli dopo la resurrezione dicendo: <i>Ricevete lo Spirito santo</i>&#160;<a href="#_FtntDown9_4" id="_FtntUp9_4">[9]</a> (<i>Io</i>., 20, 22), e quando l’angelo dice a Maria: <i>Lo Spinto santo verrà su di te</i> (<i>Lc</i>., 1, 35). Paolo poi ci insegna che <i>nessuno può dire signore Gesù se non nello Spirito santo</i> (<i>I Cor</i>., 12, 3), e negli <i>Atti degli apostoli</i> lo Spirito santo veniva dato nel battesimo con l’imposizione delle mani degli apostoli (<i>Act</i>., 3, 18). Da tutte queste testimonianze abbiamo appreso che tanta è l’autorità e la dignità della sostanza dello Spirito santo che il battesimo di salvezza non si realizza pienamente se non per l’autorità della trinità a tutti superiore&#160;<a href="#_FtntDown10_4" id="_FtntUp10_4">[10]</a>, cioè per il nome del Padre del Figlio e dello Spirito santo (<i>Mt</i>., 28, 19), e che al nome di Dio padre ingenerato e del Figlio suo unigenito viene aggiunto anche il nome dello Spirito santo. E chi non si stupisce della grande maestà dello Spirito santo, se colui che avrà detto parola contro il Figlio dell’uomo sente dire che può sperare perdono, ma colui che avrà bestemmiato contro lo Spirito santo non può esser perdonato né in questo tempo né in quello che verrà (<i>Mt</i>., 12, 32)&#160;<a href="#_FtntDown11_4" id="_FtntUp11_4">[11]</a> ?</p>

  <p class="Normal">3. Molte affermazioni tratte da tutta la scrittura dimostrano che tutte le cose sono state create da Dio&#160;<a href="#_FtntDown12_4" id="_FtntUp12_4">[12]</a> e che nulla c’è che da lui non abbia ricevuto l’essere; perciò vanno rifiutate e respinte le false affermazioni di taluni sulla materia coeterna a Dio&#160;<a href="#_FtntDown13_4" id="_FtntUp13_4">[13]</a> o sulle anime ingenerate&#160;<a href="#_FtntDown14_4" id="_FtntUp14_4">[14]</a> cui Dio avrebbe dato non tanto l’esistenza quanto l’ordine e la condizione di vita. Infatti nel Pastore&#160;<a href="#_FtntDown15_4" id="_FtntUp15_4">[15]</a> angelo di penitenza, scritto da Erma, è detto: <i>Prima di tutto credi che uno solo è Dio, che ha creato e ordinato ogni cosa, che dal nulla tutto ha tratto all’essere, che tutto comprende e da nessuno è compreso</i> (<i>Mand</i>., I, 1); anche nel libro di Enoch&#160;<a href="#_FtntDown16_3" id="_FtntUp16_3">[16]</a> sono scritte cose di questo genere (<i>I Hen</i>., 2-5). Ma&#160;<a href="#_FtntDown17_3" id="_FtntUp17_3">[17]</a> fino ad ora non abbiamo potuto trovare nella sacra scrittura alcuna espressione&#160;<a href="#_FtntDown18_3" id="_FtntUp18_3">[18]</a> in cui si dica ché lo Spirito santo è stato fatto o creato, neppure alla maniera in cui abbiamo fatto vedere che Salomone si esprime sulla sapienza o quali abbiamo spiegato doversi intendere vita parola e altri appellativi del Figlio di Dio&#160;<a href="#_FtntDown19_3" id="_FtntUp19_3">[19]</a>. Comunque credo che lo spirito di Dio che, come è scritto, passava sulle acque all’inizio della creazione del mondo (<i>Gen</i>., 1, 2) non sia altri che lo Spirito santo, secondo quanto posso capire io e come ho anche dimostrato&#160;<a href="#_FtntDown20_3" id="_FtntUp20_3">[20]</a> quando ho interpretato questo passo, non tuttavia secondo l’interpretazione letterale, ma secondo quella spirituale.</p>

  <p class="Normal">4. Alcuni dei nostri predecessori osservarono a proposito del nuovo testamento che dove lo spirito è nominato senza aggiunta che spieghi di che genere di spirito si tratti, si deve intendere lo Spirito santo&#160;<a href="#_FtntDown21_3" id="_FtntUp21_3">[21]</a>, come, p. es.: <i>Frutto dello spinto e amore gioia pace, ecc</i>. (<i>Gal</i>., 5, 22), e anche dove è scritto: <i>Avete cominciato nello spirito ed ora finite nella carne</i> (<i>Gal</i>., 3, 3). Noi pensiamo che questa distinzione possa essere osservata anche nel vecchio testamento, come là dove è detto: <i>Egli che dà lo spirito al popolo che è sulla terra e lo spirito a coloro che la calpestano</i> (<i>Is</i>., 42, 5): senza dubbio infatti ognuno che calpesta la terra, cioè le realtà terrene e corporee, partecipa dello Spirito santo, ricevendolo da Dio. Diceva&#160;<a href="#_FtntDown22_3" id="_FtntUp22_3">[22]</a> un dotto Ebreo che i due Serafini che in Isaia son descritti con sei ali che gridano l’un l’altro e dicono: <i>Santo santo santo il signore Sabaoth</i> (<i>Is</i>., 6, 3) sono il Figlio unigenito e lo Spirito santo. Noi poi crediamo che anche quel passo del cantico di Habacuc in cui è detto: <i>In mezzo a due animali</i>&#160;<a href="#_FtntDown23_3" id="_FtntUp23_3">[23]</a> <i>ti farai conoscere</i> (<i>Hab</i>., 3, 2) vada riferito a Cristo e allo Spirito santo&#160;<a href="#_FtntDown24_3" id="_FtntUp24_3">[24]</a>. Infatti ogni conoscenza del Padre si ha per rivelazione del Figlio nello Spirito santo&#160;<a href="#_FtntDown25_3" id="_FtntUp25_3">[25]</a>, sì che ambedue questi che il profeta definisce animali esistono per far conoscere il Padre. Come infatti si dice del Figlio che <i>nessuno conosce il Padre se non il Figlio e colui cui il Figlio l’avrà voluto rivelare</i> (<i>Mt</i>., 11, 27), altrettanto afferma l’apostolo anche dello Spirito santo allorché dice: <i>A noi Dio ha rivelato per mezzo del suo spirito: infatti lo spirito scruta tutto, anche le profondità di Dio</i> (<i>I Cor</i>., 2, 10). E ancora nel vangelo il salvatore, accennando a insegnamenti divini e più profondi che i discepoli non potevano ancora comprendere, così dice agli apostoli&#160;<a href="#_FtntDown26_3" id="_FtntUp26_3">[26]</a>: <i>Ho ancora molte cose da dirvi, ma voi ora non le potete capire; ma quando sarà venuto il paracleto, lo Spirito santo che procede dal Padre, egli vi insegnerà tutto e vi richiamerà tutto ciò che io vi ho detto</i> (<i>Io</i>., 16, 12 seg.; 14, 26). Così bisogna intendere che come il Figlio, che solo conosce il Padre, lo rivela a chi vuole, così anche lo Spirito santo, che solo scruta anche le profondità di Dio, rivela Dio a chi vuole: infatti lo spirito soffia dove vuole (<i>Io</i>., 3, 8).</p>

  <p class="Normal">Ma non bisogna credere&#160;<a href="#_FtntDown27_3" id="_FtntUp27_3">[27]</a> che anche lo Spirito santo conosca per rivelazione del Figlio: se&#160;<a href="#_FtntDown28_3" id="_FtntUp28_3">[28]</a> infatti lo Spirito santo conosce il Padre per rivelazione del Figlio, egli passa dall’ignoranza alla conoscenza; e certo è insieme empio e stolto professare lo Spirito santo e attribuirgli l’ignoranza. Infatti esso non era qualche altra cosa prima che Spirito santo e progredendo è arrivato ad essere Spirito santo, sì che qualcuno potrebbe dire che nel momento in cui non era ancora Spirito santo non conosceva il Padre, e dopo che l’ha conosciuto è diventato Spirito santo: se fosse così ed esso non fosse stato sempre Spirito santo&#160;<a href="#_FtntDown29_3" id="_FtntUp29_3">[29]</a>, certo non sarebbe annoverato nell’unità della trinità, cioè insieme con l’immutabile Dio padre e suo Figlio. D’altra parte il fatto che diciamo <i>sempre, era</i>&#160;<a href="#_FtntDown30_3" id="_FtntUp30_3">[30]</a>, o assumiamo qualche altro termine di significato temporale deve essere accettato con semplicità ed indulgenza: infatti il significato di questi nomi è temporale, ma i concetti di cui trattiamo, anche se nell’andamento del discorso sono espressi in forma temporale, nella realtà della loro natura eccedono ogni idea di significazione temporale.</p>

  <p class="Normal">5. Sembra&#160;<a href="#_FtntDown31_3" id="_FtntUp31_3">[31]</a> opportuno ricercare il motivo per cui chi è rigenerato da Dio (<i>I Petr</i>., 1, 3) alla salvezza abbia bisogno del Padre del Figlio e dello Spirito santo, non potendo avere la salvezza se la trinità non è completa, né è possibile diventar partecipi del Padre e del Figlio senza lo Spirito santo. Esaminando queste questioni, sarà necessario esporre l’attività specifica dello Spirito santo e l’attività specifica del Padre e del Figlio. 〈Dio&#160;<a href="#_FtntDown32_3" id="_FtntUp32_3">[32]</a> padre, che tutto abbraccia, giunge fino a ciascuno degli esseri, facendolo partecipare del suo essere e facendolo essere ciò che è; il Figlio è inferiore rispetto al Padre giungendo soltanto alle creature razionali&#160;<a href="#_FtntDown33_3" id="_FtntUp33_3">[33]</a>: infatti è secondo dopo il Padre; ancora inferiore è lo Spirito santo che giunge solo ai santi〉&#160;<a href="#_FtntDown34_2" id="_FtntUp34_2">[34]</a>. Perciò la potenza del Padre è maggiore di quella del Figlio e dello Spirito santo; quella del Figlio maggiore rispetto allo Spirito santo; quella dello Spirito santo a sua volta è superiore rispetto agli altri esseri santi &gt;. Ritengo&#160;<a href="#_FtntDown35_2" id="_FtntUp35_2">[35]</a> perciò che l’azione&#160;<a href="#_FtntDown36_2" id="_FtntUp36_2">[36]</a> del Padre e del Figlio sia diretta sia ai santi sia ai peccatori, agli uomini dotati di ragione e agli animali privi di parola&#160;<a href="#_FtntDown37_2" id="_FtntUp37_2">[37]</a>, anche agli esseri che sono senza anima e in generale a tutti gli esseri. Invece l’azione dello Spirito santo non può assolutamente dirigersi a esseri senz’anima o a quelli che, pur animati, son privi di parola e neppure a coloro che son dotati di ragione ma sono in possesso del male (<i>I Io</i>., 5, 19) e non sono assolutamente volti al bene. Ritengo che lo Spirito santo agisca soltanto su coloro che già si volgono al bene&#160;<a href="#_FtntDown38_2" id="_FtntUp38_2">[38]</a> e procedono per la via di Cristo (<i>I Cor</i>., 4, 17), cioè che fanno il bene (<i>I Eph</i>., 2, 10) e sono in Dio (<i>I Io</i>., 4, 13).</p>

  <p class="Normal">6. Che il Padre ed il Figlio agiscono sia sui santi sia sui peccatori è chiaro dal fatto che tutti gli esseri razionali partecipano della ragione di Dio&#160;<a href="#_FtntDown39_2" id="_FtntUp39_2">[39]</a> e per questo portano insiti in sé quasi dei semi di sapienza e giustizia&#160;<a href="#_FtntDown40_2" id="_FtntUp40_2">[40]</a>, che è Cristo. 〈Il fatto&#160;<a href="#_FtntDown41_2" id="_FtntUp41_2">[41]</a> che ogni creatura esiste e resta in vita è opera di Dio padre che ha detto: io sono colui che sono (<i>Ex</i>., 3, 14). Tale azione si estende a tutti: infatti è lui che fa sorgere il suo sole sopra i buoni e sopra i cattivi e fa cadere la pioggia sui giusti e sugli ingiusti (<i>Mt</i>., 5, 45〉. L’apostolo Paolo fa vedere che tutti partecipano di Cristo dicendo: <i>Non dire in cuor tuo: Chi salirà in cielo? vale a dire: per far discendere Cristo. O: Chi discenderà nell’abisso? vale a dire: per richiamare Cristo dai morti. Ma che cosa dice la scrittura? La parola e vicina a te, sulla tua bocca e nel tuo cuore</i> (<i>Rom</i>., 10, 6 segg.; <i>Deut</i>., 30, 12 segg.). Il che significa che Cristo è nel cuore di tutti, in quanto ragione, per cui partecipazione tutti sono dotati di ragione. E le parole dette nel vangelo: <i>Se non fossi venuto e non avessi parlato loro, non avrebbero peccato; ma ora non hanno scusa per il loro peccato</i> (<i>Io</i>., 15, 22) sono ben chiare a coloro che sanno spiegare fino a che tempo l’uomo non pecca e da che età è soggetto al peccato; e risulta evidente in che modo si dica che gli uomini peccano in quanto partecipano della ragione: cioè, dal momento in cui diventano capaci di ragionare e di conoscere, poiché la ragione di cui son dotati fa loro conoscere la distinzione fra il bene ed il male, sì che, avendo cominciato a conoscere che cosa sia il male, se lo commettono diventano soggetti al peccato&#160;<a href="#_FtntDown42_2" id="_FtntUp42_2">[42]</a>. Per questo è stato detto che gli uomini non hanno scusa per il loro peccato dal momento in cui la ragione divina ha cominciato a far conoscere nel loro cuore la distinzione fra il bene ed il male, affinché per suo mezzo rifuggissero e si tenessero lontani dal male, e perché <i>se un uomo conosce il bene e non lo fa, pecca</i> (<i>Iac</i>., 4, 17). Ancora, che nessun uomo sia privo della partecipazione di Dio così insegna il vangelo con le parole di Cristo: <i>La venuta del regno di Dio non si fa osservare né diranno: Eccolo qui 0 là; ma il regno di Dio è dentro di voi</i> (<i>Lc</i>., 17, 20 seg.). Ed è anche da vedere se non abbia lo stesso significato il passo della Genesi dove è scritto: <i>E soffiò nella sua faccia un soffio</i>&#160;<a href="#_FtntDown43_2" id="_FtntUp43_2">[43]</a> <i>di vita e l’uomo diventò un essere vivente</i> (<i>Gen</i>., 2, 7): se si intende che il soffio sia stato dato genericamente a tutti gli uomini, tutti gli uomini partecipano di Dio; se invece bisogna intenderlo detto dello Spirito santo, poiché vediamo che Adamo ebbe una certa capacità profetica&#160;<a href="#_FtntDown44_1" id="_FtntUp44_1">[44]</a>, allora si può intendere che sia stato dato non a tutti ma solo ai santi&#160;<a href="#_FtntDown45_1" id="_FtntUp45_1">[45]</a>.</p>

  <p class="Normal">7. Infatti anche al tempo del diluvio, perché tutti gli uomini avevano pervertito la condotta secondo Dio (<i>Gen</i>., 6, 12), è scritto che Dio, come parlando di indegni e peccatori, abbia detto: <i>Non rimarrà sempre il mio spirito in questi uomini, perché sono carne</i> (<i>Gen</i>., 6, 3), dove si dimostra chiaramente che lo spirito di Dio viene tolto a tutti gli indegni. Nei salmi è scritto anche&#160;<a href="#_FtntDown46_1" id="_FtntUp46_1">[46]</a>: <i>Toglierai il loro spirito e verranno meno e torneranno nella loro terra. Emetterai il tuo spirito e saranno creati e rinnoverai la faccia della terra</i> (<i>Ps</i>., 103, 29 seg.): ciò che è manifestamente detto dello Spirito santo, che, tolti di mezzo e distrutti i peccatori e gl’indegni, si crea un popolo nuovo e rinnova la faccia della terra, allorché deposto per grazia dello spirito il vecchio uomo con le sue azioni, cominceranno a vivere una nuova vita (<i>Col</i>., 3, 9; <i>Rom</i>., 6, 4). Bene a ragione è detto che lo Spirito santo abiterà non in tutti né in coloro che son carne, ma in quelli la cui terra sarà stata rinnovata (<i>Ps</i>., 103, 30): per questo infatti lo Spirito santo veniva comunicato con l’imposizione delle mani degli apostoli dopo la grazia ed il rinnovamento prodotti dal battesimo&#160;<a href="#_FtntDown47_1" id="_FtntUp47_1">[47]</a> (<i>Act</i>., 8, 18; <i>Tit</i>., 3, 5). E il nostro salvatore dopo la resurrezione, quando già la vecchia economia era passata e tutto era stato rinnovato (<i>II Cor</i>., 5, 17), egli stesso uomo nuovo e primogenito dei morti (<i>I Eph</i>., 2, 15; <i>Col</i>., 1, 18) disse agli apostoli rinnovati anche loro per la fede nella sua resurrezione: Ricevete lo Spirito santo (<i>Io</i>., 20, 22). Ciò è proprio quanto il salvatore e signore indicava nel vangelo quando diceva che il vino nuovo non poteva esser messo in vecchi otri e comandava di diventare otri nuovi (<i>Mt</i>., 9, 17), cioè che gli uomini vivessero una vita nuova (<i>Rom</i>., 6, 4), per ricevere il vino nuovo, cioè la novità della grazia dello Spirito santo.</p>

  <p class="Normal">In tal modo l’azione della potenza di Dio padre e del Figlio si estende senza distinzione a tutte le creature; invece&#160;<a href="#_FtntDown48_1" id="_FtntUp48_1">[48]</a> vediamo che solo i santi partecipano dello Spirito santo. Perciò è detto: <i>Nessuno può dire signore Gesù se non nello Spirito santo</i> (<i>I Cor</i>., 12, 3). Ed anche gli apostoli solo alla fine son ritenuti degni&#160;<a href="#_FtntDown49_1" id="_FtntUp49_1">[49]</a> di udire: <i>Riceverete la forza quando verrà in voi lo Spirito santo</i> (<i>Ad</i>., 1, 8). Perciò ritengo&#160;<a href="#_FtntDown50_1" id="_FtntUp50_1">[50]</a> logicamente conseguente che chi ha peccato contro il Figlio dell’uomo è degno di perdono (<i>Mt</i>., 12, 32), perché colui che partecipa della ragione, se smette di vivere razionalmente, cade nell’ignoranza e nella stoltezza, e per questo merita il perdono. Invece chi è stato ritenuto degno di partecipare dello Spirito santo e si sarà volto indietro, di lui è detto che effettivamente e realmente ha bestemmiato contro lo Spirito santo (<i>ivi</i>).</p>

  <p class="Normal">Ma nessuno pensi che, avendo detto che lo Spirito santo è accordato solo ai santi mentre l’attività ed i benefici del Padre e del Figlio si estendono ai buoni ed ai cattivi, ai giusti e agl’ingiusti (<i>Mt</i>., 5, 45), noi con ciò abbiamo collocato lo Spirito santo al disopra del Padre e del Figlio e affermiamo maggiore la sua dignità: ciò sarebbe del tutto assurdo. Infatti abbiamo descritto la caratteristica della sua grazia e della sua opera. Ma nulla di maggiore o minore bisogna affermare nella trinità&#160;<a href="#_FtntDown51_1" id="_FtntUp51_1">[51]</a>, poiché una sola fonte della divinità abbraccia con la sua parola e la sua ragione tutto l'universo e con lo spirito della sua bocca santifica gli esseri che son degni di santificazione, come è scritto nel salmo: <i>Dalla parola del signore sono stati stabiliti i cieli e dallo spirito della sua bocca tutta la loro potenza</i> (<i>Ps</i>., 32, 6). Infatti c’è anche un’attività specifica del Padre&#160;<a href="#_FtntDown52_1" id="_FtntUp52_1">[52]</a>, oltre quella per cui secondo la sua natura ha comunicato a tutti l’essere. C’è anche un ufficio specifico del signore Gesù Cristo verso coloro ai quali secondo la sua natura ha comunicato la razionalità, per cui al fatto che sono si aggiunge quello di essere in felice condizione. C’è poi anche la grazia dello Spirito santo&#160;<a href="#_FtntDown53_1" id="_FtntUp53_1">[53]</a> che è comunicata a chi ne è degno, trasmessa da Cristo&#160;<a href="#_FtntDown54_1" id="_FtntUp54_1">[54]</a> e operata dal Padre secondo il merito di coloro che si rendono meritevoli di riceverla. Questo chiaramente indica l’apostolo, dimostrando che una e la stessa è l’attività della trinità, quando dice: <i>Ci sono distinzioni di doni, ma lo spirito e lo stesso; e distinzioni di funzioni, ma il signore è lo stesso; distinzioni di attività, ma Dio è lo stesso, che opera tutto in tutti. A ciascuno e concessa la rivelazione dello spirito secondo quanto gli conviene</i> (<i>I Cor</i>., 12, 4 segg.). E questo significa chiaramente che non c’è alcuna differenza nella trinità, ma quello che è detto dono dello Spirito è trasmesso per opera del Figlio e prodotto per opera del Padre: <i>Ma tutto opera un solo e medesimo spirito, dividendo a ciascuno cóme vuole</i> (<i>I Cor</i>., 12, 11).</p>

  <p class="Normal">8. Esposti questi concetti sull’unità del Padre, del Figlio e dello Spirito santo, torniamo all’argomento che avevamo cominciato a trattare. Dio padre comunica a tutti l’essere; partecipare di Cristo in quanto ragione li fa essere razionali. Di qui risulta che questi esseri son meritevoli di lode o di colpa perché son capaci di bene e di male; e ne consegue che è presente anche la grazia dello Spirito santo, perché questi esseri che per loro natura non son santi&#160;<a href="#_FtntDown55_1" id="_FtntUp55_1">[55]</a> lo diventino partecipando di quello. E mentre per prima cosa essi hanno l’essere dal Padre, per seconda l’essere razionali dalla ragione divina, per terza l’esser santi dallo Spirito santo, d’altra parte diventano capaci di accogliere Cristo in quanto giustizia di Dio&#160;<a href="#_FtntDown56_1" id="_FtntUp56_1">[56]</a> (<i>I Cor</i>., 1, 30) quelli che già prima saranno stati santificati dallo Spirito santo; e coloro che avranno meritato di progredire fino a questo punto grazie alla santificazione dello Spirito santo conseguono anche il dono della sapienza in proporzione alla capacità d’azione dello Spirito di Dio. Credo che proprio questo voglia dir Paolo quando dice che ad alcuni è stata data la parola di saggezza, ad altri di scienza secondo il medesimo spirito (<i>I Cor</i>., 12, 8); ed indicando la distinzione di tutti i doni, li riporta tutti alla fonte di tutto&#160;<a href="#_FtntDown57_1" id="_FtntUp57_1">[57]</a> e dice: <i>Ci sono distinzioni di attività, ma uno solo è Dio che opera tutto in tutti</i> (<i>I Cor</i>., 12, 6). Perciò l’azione di Dio, che comunica a tutti l’essere&#160;<a href="#_FtntDown58_1" id="_FtntUp58_1">[58]</a>, risulta più splendida e più grandiosa allorché uno, partecipando di Cristo in quanto sapienza scienza e santificazione, progredisce ai gradi più alti di perfezione, e poiché è santificato dalla partecipazione dello Spirito santo, reso più puro ed integro, riceve più degnamente la grazia della sapienza e della scienza&#160;<a href="#_FtntDown59_1" id="_FtntUp59_1">[59]</a>: in tal modo, purificata&#160;<a href="#_FtntDown60_1" id="_FtntUp60_1">[60]</a> ed eliminata ogni macchia di impurità e di ignoranza, progredisce tanto nell’integrità e nella purezza da diventar tale quale Dio gli aveva dato possibilità di essere, degno di colui che gli aveva, dato di essere puro e perfetto: così la creatura diventa degna del suo creatore. Infatti colui che è tale quale volle che fosse il suo creatore apprenderà da Dio che la virtù esiste sempre e dura in eterno&#160;<a href="#_FtntDown61_1" id="_FtntUp61_1">[61]</a>. Perché ciò accada e perché le creature aderiscano incessantemente e indissolubilmente a colui che è, è necessario che la sapienza le istruisca&#160;<a href="#_FtntDown62_1" id="_FtntUp62_1">[62]</a> su questo punto e le conduca alla perfezione&#160;<a href="#_FtntDown63_1" id="_FtntUp63_1">[63]</a>, confermandole&#160;<a href="#_FtntDown64_1" id="_FtntUp64_1">[64]</a> e santificandole incessantemente per mezzo dello Spirito santo, perché solo così esse possono comprendere Dio.</p>

  <p class="Normal">Pertanto grazie alla continua opera del Padre del Figlio e dello Spirito santo attraverso i singoli gradi di perfezione ci è data possibilità di contemplare alla fine la vita santa e beata. Quando a questa saremo riusciti ad arrivare dopo molto lottare, vi dobbiamo persistere sì da non aver mai sazietà di quel bene; ma quanto più attingiamo da quella beatitudine tanto più deve dilatarsi ed aumentare in noi il desiderio&#160;<a href="#_FtntDown65_1" id="_FtntUp65_1">[65]</a> di essa, mentre con sempre maggior ardore e capacità aderiamo al Padre al Figlio e allo Spirito santo. Se poi talvolta qualcuno di coloro che sono arrivati al grado più alto di perfezione è preso da sazietà&#160;<a href="#_FtntDown66_1" id="_FtntUp66_1">[66]</a>, io credo che non in sol momento egli vien privato della perfezione e decade; ma la decadenza avviene a poco a poco e gradata- mente (così può talvolta succedere che, se la caduta è stata di piccola entità, egli può sùbito ravvedersi e tornare in sé), ed essa non è radicale e irrevocabile, ma è sempre lasciata la possibilità di volgersi indietro, tornare alla propria condizione e ristabilire ciò che per negligenza era stato perduto.</p>

  <p class="Normal"></p>

  <hr/>

  <p class="NotaPie"><a href="#_FtntUp1_4" id="_FtntDown1_4">[1]</a>  Qui e a II, 6 Origene ci ha dato la prima trattazione sistematica sullo Spirito santo che conosciamo nell'antichità. Poco o nulla si sapeva su questo argomento tranne che lo Spirito santo era associato nella divinità al Padre e al Figlio e che da lui erano stati ispirati gli agiografi vetero- e neotestamentari. L’ampio margine lasciato all’indagine personale spiega il carattere più sistematico del solito che qui assume la trattazione origeniana. In questo primo capitolo l’autore non si pronunzia sull’origine dello Spirito santo (almeno a stare alla traduzione rufiniana), ma cerca di determinare con esattezza i passi scritturistici che gli si riferiscono (§§ 2 e 4) e di precisare i caratteri della sua natura divina. Segue poi ampia trattazione (§§ 5-8) tesa ad illustrare la peculiare attività dello Spìrito santo in rapporto all’attività del Padre e del Figlio: tale attività si esplica nella santificazione degli esseri razionali che di questa grazia si rendono degni e che per mezzo di essa partecipano sempre più strettamente alla vita divina del Figlio e, per suo tramite, del Padre.</p>

  <p class="NotaPie"><a href="#_FtntUp2_4" id="_FtntDown2_4">[2]</a>  Sulla conoscenza « naturale » di Dio cfr. anche <i>Ho. Gen</i>., 6, 2; <i>C. Cels</i>.,III, 47; IV, 30; VII, 44 e quanto abbiamo osservato a I, 1, 5-6.</p>

  <p class="NotaPie"><a href="#_FtntUp3_4" id="_FtntDown3_4">[3]</a> Sulla conoscenza del logos divino da parte dei filosofi greci cfr. <i>Ho. Gen</i>., 14, 3 (dove Origene espone i punti di contatto e i punti di dissenso fra rivelazione e filosofia). Origene qui evidentemente si riferisce al secondo Dio (seconda ipostasi) di Albino e Numenio: a <i>C. Cels</i>., VI, 8 e 47 egli attribuisce la concezione di un Dio supremo e del suo Figlio creatore del mondo a Platone stesso sulla scorta di un passo della <i>Ep</i>. 6.</p>

  <p class="NotaPie"><a href="#_FtntUp4_4" id="_FtntDown4_4">[4]</a> Sulla convinzione di Origene che solo la scrittura permette sicura conoscenza cfr. <i>Ser. Mat</i>., 18; <i>Ho. Num</i>., 26, 6; <i>Ho. Jer</i>., 1, 7; <i>Ho. Ez</i>., 2, 5. Origene non ha molta fiducia nelle forze della ragione (<i>C. Cels</i>., III, 37; IV, 26) e quando deve fondarsi su di essa non nasconde la sua insicurezza: cfr. <i>De Pr</i>., I, 7, 1; I, 7, 4; II, 2, 2; IV, 1, 1.</p>

  <p class="NotaPie"><a href="#_FtntUp5_4" id="_FtntDown5_4">[5]</a> Cfr. I, 1, 6 e relativa nota. Sulle modalità di questa conoscenza, fondata sul rapporto di somiglianza che collega il mondo corporeo con quello intelligibile e sulla presenza in noi di nozioni innate, cfr. <i>Sel. Ex</i>., PG XII, 285; <i>Ho. Lev</i>., 5, 1; <i>Co. Rom</i>., I, 16;<i> Co. Cant</i>.,III, GCS VIII, 208.</p>

  <p class="NotaPie"><a href="#_FtntUp6_4" id="_FtntDown6_4">[6]</a> Su questa tradizionale interpretazione del VT fatta dai cristiani già dal tempo di Paolo cfr. IV, 1 segg.</p>

  <p class="NotaPie"><a href="#_FtntUp7_4" id="_FtntDown7_4">[7]</a> <i>Quanto... verrà</i> (p. 167, 1. 2,): cfr. <span class="Vers">Pamph</span>., <i>Apol</i>., PG XVII, 566 seg.</p>

  <p class="NotaPie"><a href="#_FtntUp8_4" id="_FtntDown8_4">[8]</a> Cfr. a <i>Co. Io</i>., XXVIII, 15 (13) questa citazione e molte altre, sulla dignità dello Spirito santo, che son riportate anche qui di séguito.</p>

  <p class="NotaPie"><a href="#_FtntUp9_4" id="_FtntDown9_4">[9]</a> Origene cita questo passo, a preferenza di altri, quando ricorda la discesa dello Spirito santo sugli apostoli: cfr., oltre <i>Co. Io</i>., XXVIII, 15 (13), <i>Co. Mat</i>., XII<span class="Vers">, 11; </span>XVI, 15.</p>

  <p class="NotaPie"><a href="#_FtntUp10_4" id="_FtntDown10_4">[10]</a> <span class="Vers">Kettler</span> (<i>Der ursprűngliche Sinn der Dogmatik des Origenes</i>, Berlin, 1966, pp. 36 segg.) osserva che nelle superstiti opere greche di Origene il termine trinità (τριάς) ricorre solo 3 volte: <i>Co. Io</i>., VI, 33 (17); X, 39 (23); <i>Co. Mat</i>., XV, 31, cui si aggiunge <i>Ho. Ier</i>., 18, 9 dove il concetto è ben chiaro anche se il termine non è espresso. Ciò sarebbe dovuto al fatto che per la sua concezione subordinazionista Origene preferisce nominare le tre persone una dopo l'altra piuttosto che sinteticamente con un solo termine. Perciò la relativa frequenza con cui il termine ricorre nei <i>Princìpi</i> deriverebbe da modifiche rufiniane. In particolare Kettler, dato il contesto, considera autentica la menzione di trinità a I, 4, 3, pensa che qui l’autore abbia introdotto per la prima volta il concetto e il termine nell’opera, e quindi considera interpolate tutte le precedenti menzioni, fra cui questa di I, 3, 2. <span class="Vers">Kretschmar</span> (<i>Studien zur frűhchristlichen Trinitätstheologie</i>, Tűbingen, 1956, pp. 127 seg.) constata il poco risalto che in Clemente e in Origene ha la formula battesimale, e dal fatto che <i>Mt</i>., 28, 19 nei <i>Princìpi</i> è citato solo qui pensa che forse esso sia stato interpolato da Rufino, insieme con la menzione della trinità. Ma, anche lasciando da parte <i>Ho. Is</i>., 4, 1 perché giuntoci solo in traduzione di Girolamo, noi troviamo a <i>Co. Io</i>., VI, 33 (17) un passo perfettamente corrispondente a <i>De Pr</i>., I, 3, 2 con la menzione della trinità in un contesto battesimale, e ciò assicura l’autenticità del nostro passo. E per la menzione dello Spirito santo nel battesimo cfr. anche <i>Ho. Ier</i>., 2, 3. Possiamo comunque concedere al Kettler che la menzione della trinità nei <i>Princìpi</i> possa rimontare talvolta a interpolazione rufiniana; ma è da respingere la spiegazione che egli adduce per spiegare la scarsa frequenza con cui Origene nomina la trinità. Infatti, se è vero che egli subordina una all’altra le tre persone, è anche vero che le stacca nettamente dal mondo della creazione in quanto ipostasi di natura divina: in questo senso il concetto (se non il termine) di trinità è largamente operante nella concezione teologica di Origene.</p>

  <p class="NotaPie"><a href="#_FtntUp11_4" id="_FtntDown11_4">[11]</a> Cfr. a § 7 la spiegazione di questo passo.</p>

  <p class="NotaPie"><a href="#_FtntUp12_4" id="_FtntDown12_4">[12]</a> L’affermazione, contro la filosofia greca, che Dio aveva creato il mondo dal nulla è rilevata costantemente dagli scrittori cristiani: oltre il passo di Erma riportato da Origene (v. <i>infra),</i> cfr. <span class="Vers">Arist</span>., <i>Apol</i>., <i>4; </i><span class="Vers">Tat</span>., <i>Ad Graec</i>., 4 seg.; <span class="Vers">Theoph</span>., <i>Ad Autol</i>., I, 4;<span class="Vers"> Iren</span>., <i>Demonstr</i>., 4; <span class="Vers">Orig</span>., <i>Co. Io</i>., XXXII, 16 (9); I, 17 (18), anche qui con riferimento ad Erma e a <i>ll</i> <i>Mac</i>., 7, 28, riportato anche a <i>De Pr</i>., II, 1, 5. Cfr. anche II, 9, 2 e nota.</p>

  <p class="NotaPie"><a href="#_FtntUp13_4" id="_FtntDown13_4">[13]</a> Contro questa tesi classica della filosofia greca cfr. <span class="Vers">Tat</span>., <i>Ad Graec</i>., <span class="Vers">5. 12; Theoph</span>., <i>Ad Autol</i>.,<span class="Vers"> II, 4; Iren</span>., <i>Adv. Haer</i>., II, 10 4; <span class="Vers">Orig</span>., <i>Co. Io</i>., I, 17 (18); <i>Co. Gen</i>., PG XII, 48; <i>Ho. Gen</i>.,<span class="Vers"> 14, 3; Tert</span>., <i>Adv. Herm,,</i> 3 segg.</p>

  <p class="NotaPie"><a href="#_FtntUp14_4" id="_FtntDown14_4">[14]</a> Altro argomento classico della filosofia greca da Platone (<i>Paedr</i>., 245 CD), largamente rappresentato nella gnosi d'ogni tipo: l’anima è parte di sostanza divina racchiusa nel corpo, quindi è increata, oltre che immortale. Cfr. <i>contra</i>: <span class="Vers">Iusx</span>., <i>Dial. c. Tryph</i>.,<span class="Vers"> 3; Iren</span>., <i>Adv. Haer</i>.,<span class="Vers"> II, 34, 2; Tert</span>., <i>De anim</i>., 24. Origene, che pur professa la preesistenza delle anime rispetto ai corpi, ne afferma chiaramente la creazione da parte di Dio (II, 9, 1; 1, 7. 1).</p>

  <p class="NotaPie"><a href="#_FtntUp15_4" id="_FtntDown15_4">[15]</a> Origene cita volentieri questo scritto che propende a ritenere ispirato, anche se gli è noto che molti nella chiesa non lo accettano come tale: cfr. <i>De Pr</i>., IV, 2, 4; <i>Co. Mat</i>., XIV, 21; <i>Co. Io</i>., I, 17 (18); <i>Ho. Ios</i>., 10 1; <i>Ho. XXXVII Ps</i>., 1, 1; e, per la citazione di questo passo di Erma, <i>De Pr</i>., II, 1, 5.</p>

  <p class="NotaPie"><a href="#_FtntUp16_3" id="_FtntDown16_3">[16]</a> Anche questo libro Origene tende a ritenere ispirato e, pur sapendo che gli Ebrei non lo accettano, volentieri se ne serve: cfr. IV, 4, 8; <i>Ho. Num</i>., 28, 2; <i>Co. Io</i>., VI, 42 (25); <i>C. Cels</i>., V, 55 (caduta degli angeli e descrizione dei cieli).</p>

  <p class="NotaPie"><a href="#_FtntUp17_3" id="_FtntDown17_3">[17]</a> <i>Ma... creato</i> (p. 168, I. 1): passo tramandato in <span class="Vers">Pamph</span>., <i>Apol</i>., PG XVII, 567.</p>

  <p class="NotaPie"><a href="#_FtntUp18_3" id="_FtntDown18_3">[18]</a> L’esattezza della traduzione rufiniana di questo punto è confermata indirettamente da <span class="Vers">Ruf</span>., <i>De adult. libr. Orig</i>., 1 e <span class="Vers">Hier</span>., <i>C. Ruf</i>., 2, 15. A <i>Co. Io</i>., II, 10 (6) Origene propende a considerare lo Spirito santo come creato dal Padre per mezzo del Figlio, ma fra i due passi non c’è contraddizione. Infatti l’ipotesi crèazionista è fondata su <i>Io</i>., 1, 3, dove non si fa espressamente parola dello Spirito santo, ma si dice genericamente che tutto è stato creato per mezzo del logos. Invece in questo passo dei Princìpi Origene riconosce soltanto che nessun passo della scrittura afferma esplicitamente la creazione dello Spirito santo. Su possibile influsso della dottrina platonica (Ammonio Sacca) dell’origine dell’anima del mondo sulla concezione origeniana della creazione dello Spirito santo da parte del Figlio cfr. H. A. <span class="Vers">Wolfson</span>, <i>The Philosophy of the Church Fathers</i>, Cambridge Mass., 1964, pp. 254 seg.</p>

  <p class="NotaPie"><a href="#_FtntUp19_3" id="_FtntDown19_3">[19]</a> Fra <i>Dio</i> e <i>comunque</i> Koetschau, sulle tracce di Schnitzer, postula una lacuna in cui Origene avrebbe parlato dello Spirito santo come creatura. Egli si fonda su affermazioni di Epifanio (<i>Panar</i>., 64, 5), di Rufino (<i>De adult. libr. Orig</i>., 1) e di Giustiniano (<i>Ep. ad Mennam,</i> Mansi, IX, 489) secondo cui Origene avrebbe considerato creatura lo Spirito santo. È particolarmente importante il passo di Rufino, in cui si dice che Origene, sùbito dopo aver affermato che nessun passo della scrittura parla dello Spirito santo come creatura, aveva collocato fra le creature proprio lo Spirito santo. Per colmare almeno in parte la lacuna Koetschau si serve, in maniera molto opinabile, di <span class="Vers">Iustinian</span>., <i>Ep. ad Mennam,</i> Mansi, IX, 528, e integra: <i>perché siamo convinti, per logica conseguenza, che tutto db che esiste oltre il Padre e Dio dell’universo, è stato creato</i> (γενητόν)... <i>esseri che servono</i> (λειτουργικἀ ζῶα). Ma Giustiniano riportava il passo per dimostrare che Origene considerava creatura non solo lo Spirito santo ma anche il Figlio, e ciò sembra estraneo a questo contesto, anche se, sempre secondo Giustiniano, questo passo precedeva di poco quello che si inserisce esattamente nel § 4 (cfr. <i>infra);</i> sulla precisione delle citazioni giustinianee cfr. <i>Introduzione,</i> p. 22. Più plausibilmente Schnitzer opina che nel passo omesso da Rufino Origene si esprimesse in termini simili a <i>Co. Io</i>., II, 10 (6), proponendo cautamente la creazione dello Spirito santo sulla base di <i>Io</i>., 1, 3.</p>

  <p class="NotaPie"><a href="#_FtntUp20_3" id="_FtntDown20_3">[20]</a> Ancora allusione al perduto Commento alla Genesi: cfr. I, 2, 6. Dalle successive parole di Origene risulta che la sua interpretazione, ora perduta, era allegorica, cioè interpretava in senso simbolico le acque. Interpretazioni di questo tipo di <i>Gen</i>., 1, 2 erano correnti fra gli Gnostici, dove il versetto veniva riferito sia al mondo celeste sia al mondo materiale: cfr. <span class="Vers">Hipp</span>., <i>Refut</i>., V, 12, 7 (Simoniani); V, 19, 2 segg. (Setiani); <span class="Vers">Orig</span>., <i>C. Cels</i>., VI, 52; <span class="Vers">Iren</span>., <i>Adv. Haer</i>., II, 14, 3; <i>Exc. ex Theod</i>., 47 (Valentiniani). Cfr. A, <span class="Vers">Orbe</span>, in « Gregorianum », 1963, pp. 691 segg.</p>

  <p class="NotaPie"><a href="#_FtntUp21_3" id="_FtntDown21_3">[21]</a> Questo disinvolto procedimento sarà applicato su vasta scala nell’ultima fase della controversia ariana, col risultato di aumentare vistosamente il numero dei passi scritturistici attribuiti allo Spirito santo: cfr., p. es., <span class="Vers">Athan</span>., <i>Ep. ad Serap</i>., 1, 4.</p>

  <p class="NotaPie"><a href="#_FtntUp22_3" id="_FtntDown22_3">[22]</a> <i>Diceva... Spirito santo</i> (1. 19): cfr. per il testo greco <span class="Vers">Iustinian</span>., <i>Ep. ad Mennam</i>, Mansi, IX, 528; per maggiori particolari su questa interpretazione IV, 3, 14; <i>Ho. Is</i>., 1, 2; 1, 4. Si tratta di antica interpretazione, anticipata da Filone, per cui i due cherubini di <i>Ex</i>., 25, 18 segg. sono le due potenze, creatrice e reale, di Dio (<i>Fug</i>., 100). Al tempo della controversia ariana fu respinta dagli ortodossi perché di tono subordinazionista: cfr. <i>Tract</i>. <i>C. Orig</i>., Anecd. Mareds.,III, 3; <span class="Vers">Hier</span>., <i>In Is</i>., III, PL XXIV, 94. Sembra che essa abbia avuto grande influenza sullo sviluppo della teologia trinitaria alessandrina: cfr. <span class="Vers">Kretschmar</span>, op. cit. pp. 62 segg.</p>

  <p class="NotaPie"><a href="#_FtntUp23_3" id="_FtntDown23_3">[23]</a> Rufino rende con <i>animalium vel vìtarum</i> il gr. ζῴων, perché incerto sulla parola (ζῴον o ζωή). A p. 170 parla di <i>animantia vel vitae</i>.</p>

  <p class="NotaPie"><a href="#_FtntUp24_3" id="_FtntDown24_3">[24]</a> Origene riferisce a Cristo e allo Spirito santo anche i due olivi di <i>Zac</i>., 4, 3 (<i>Co. Cant</i>., III, GCS VIII, 174), i due occhi della sposa del Cantico (<i>Co. Cant</i>., III, GCS VIII, 174), i due cherubini di <i>Ex</i>., 25, 18 (<i>Co. Rom</i>.,III, 8). Cfr. anche <span class="Vers">Schérer</span>, <i>Le commentaire d'Origène sur Rom</i>. III, 5-V, 7, pp. 160 seg.</p>

  <p class="NotaPie"><a href="#_FtntUp25_3" id="_FtntDown25_3">[25]</a> Lo Spirito santo contribuisce alla conoscenza di Dio, secondo Origene, o perché permette di.conoscere il logos (<i>Ho. Num</i>., 12, 2) o nel senso che costituisce la materia dei carismi elargiti dal Padre per mezzo del Figlio (<i>Co. Io</i>., II, 10 [6], <i>De Pr</i>., II, 7, 3). Ma su questo punto Origene non ha mai inteso spingere a fondo la ricerca: a <i>De Pr</i>., II, 7, 4 e qui, a p. 170, 1. 16, lo Spirito santo insegna e rivela alla pari del logos: cfr. <span class="Vers">Crouzel</span>, Origène<i> et la connaissance mystique</i>, pp. 125 seg.</p>

  <p class="NotaPie"><a href="#_FtntUp26_3" id="_FtntDown26_3">[26]</a> Cfr. la stessa citazione a <i>C. Cels</i>., II, 2, dove Origene chiarisce che solo dopo la morte e la resurrezione di Gesù gli apostoli avevano potuto godere della piena rivelazione, che non avrebbero potuto comprendere quando Cristo era ancora vivo.</p>

  <p class="NotaPie"><a href="#_FtntUp27_3" id="_FtntDown27_3">[27]</a> prima vista la recisa affermazione che qui Rufino fa fare a Origene non sembra accordarsi bene con <i>Co. Io</i>., II, 18 (12), dove, sulla base di <i>Io</i>., 16, 14, Origene propende a credere che la conoscenza dello Spirito santo derivi dal logos. Ma la contraddizione vien meno se consideriamo che in questo passo dei <i>Princìpi</i> Origene nega solo che lo Spirito santo abbia ricevuto una rivelazione che lo ha fatto passare dall’ignoranza alla scienza: ciò non impedisce che, derivato (= creato) dal Padre per mezzo del Figlio, per questo tramite lo Spirito santo abbia ricevuto <i>ab aeterno</i>, insieme con l'essere, anche la conoscenza: sull’eternità dello Spirito santo in quanto compreso nella trinità cfr. <i>Co. Io</i>., X, 39 (23).</p>

  <p class="NotaPie"><a href="#_FtntUp28_3" id="_FtntDown28_3">[28]</a> <i>se... Figlio</i> (p. 171, 1. 7): cfr. <span class="Vers">Pamph</span>., <i>Apol</i>., PG XVII, 567.</p>

  <p class="NotaPie"><a href="#_FtntUp29_3" id="_FtntDown29_3">[29]</a> Cfr. I, 8, 3; <i>Ho. Num</i>,, 11, 8 (immutabile santità, per natura, dello Spirito santo).</p>

  <p class="NotaPie"><a href="#_FtntUp30_3" id="_FtntDown30_3">[30]</a> Cfr. lo stesso argomento a XV, 4, 1; <i>Frag. in Io</i>., 1, GCS IV, 483. Anche questa considerazione sarà utilizzata contro gli ariani dagli ortodossi (Atanasio, Ilario, ecc.).</p>

  <p class="NotaPie"><a href="#_FtntUp31_3" id="_FtntDown31_3">[31]</a> <i>Sembra... ingiusti</i> (p. 173,1.9): cfr. <span class="Vers">Pamph</span>., <i>Apol</i>., PG XVII, 567 segg.</p>

  <p class="NotaPie"><a href="#_FtntUp32_3" id="_FtntDown32_3">[32]</a> <i>Dio... esseri santi</i>: il passo, omesso da Rufino, è tramandato da <span class="Vers">Iustinian</span>., <i>Ep. ad Mennam</i>, Mansi, IX, 524, con cui concorda perfettamente <span class="Vers">Hier</span>., Ep. 124, 2. Per la graduatoria fra le tre persone cfr. <span class="Vers">Iust</span>., I <i>Apol</i>., 13; per l’inferiorità del Figlio cfr. <span class="Vers">Orig</span>., <i>C. Cels</i>., VIII, 15; <i>Frag, in Is</i>., PG XIII, 217.</p>

  <p class="NotaPie"><a href="#_FtntUp33_3" id="_FtntDown33_3">[33]</a> In quanto logos: cfr. infra e <i>Co. Io</i>., II, 2.</p>

  <p class="NotaPie"><a href="#_FtntUp34_2" id="_FtntDown34_2">[34]</a> Cfr. <i>Ho. Num</i>., 6, 3; 3, 1; <i>Ho. Lev</i>., 6, 2; <i>Ho. Ez</i>., 6, 5;<i> Co. Cant</i>., III, GCS VIII, 213: <i>Co. Io</i>., XXXII, 7 (6); <i>De Pr</i>., I, 1, 3; II, 11, 5.</p>

  <p class="NotaPie"><a href="#_FtntUp35_2" id="_FtntDown35_2">[35]</a> <i>Ritengo... al bene</i> (1. 12): il <span class="Vers">Bardy </span>(<i>Recherches sur l'histoire du texte et des versions latines du De Principiis d’Origène,</i> Paris, 1923, p. 137) considera questo passo della versione rufiniana come libera traduzione del passo precedente, che perciò non sarebbe stato omesso da Rufino ma radicalmente modificato. Ma i due passi non sembrano soltanto uno doppione dell’altro: cfr. <i>infra</i>.</p>

  <p class="NotaPie"><a href="#_FtntUp36_2" id="_FtntDown36_2">[36]</a> <i>l’azione... esseri</i> (I. 8): Koetschau vede contraddizione fra questo passo e il precedente, pensa che qui il testo sia corrotto e ricostruisce così nell’apparato: <i>l'azione del Padre e del Figlio si estende a tutte le creature razionali, sia ai santi sia ai peccatori; quella del Padre poi anche agli animali privi di parola, ecc.:</i> in tale modo questo passo quadra perfettamente col precedente, limitando l’azione del Figlio ai soli esseri razionali. Ma la correzione è superflua, perché questo passo non è semplice ripetizione del precedente. Se consideriamo in blocco i §§ 5-7 vediamo che Origene talvolta si preoccupa di determinare l’azione specifica di ognuna delle tre ipostasi divine, ma altre volte ha di mira solo la specificazione dell’attività dello Spirito santo rispetto a quella del Padre e del Figlio complessivamente considerata: cfr. p. 171, 1. 22; 173; 176, 1. 12, cui è da aggiungere il nostro passo. Si consideri inoltre che l’attività del Figlio limitata agli esseri razionali è solo quella inerente alla sua specifica natura: del Figlio in quanto ragione divina partecipano solo gli esseri razionali. Ma in quanto il Figlio è interprete e realizzatore della volontà del Padre, la sfera d’azione dell’uno e dell’altro coincidono perfettamente: cfr. <i>De Pr</i>., I, 2, 10; II, 8, 5; <i>Co. Io</i>., VI, 38 (22); XIII, 36.</p>

  <p class="NotaPie"><a href="#_FtntUp37_2" id="_FtntDown37_2">[37]</a> L’incapacità di articolare parole era per il greco prova di irrazionalità. <i>Anima</i>: qui intesa come semplice principio vitale e quindi presente anche nelle bestie.</p>

  <p class="NotaPie"><a href="#_FtntUp38_2" id="_FtntDown38_2">[38]</a> Qui e nel § 8 Origene distingue vari momenti successivi nella santificazione dei fedeli: nella fase iniziale agisce solo il logos, che ha dato agli esseri razionali, in quanto tali, la libertà di scelta fra il bene e il male e li soccorre nel loro volgersi al bene; sugli animi cosi ben disposti aggiunge la sua. azione lo Spirito santo: cfr. anche <i>C. Cels</i>., VII, 8.</p>

  <p class="NotaPie"><a href="#_FtntUp39_2" id="_FtntDown39_2">[39]</a> Cfr. <i>Co. Io</i>., I, 34 (39); I, 37 (42}; IX, 2; VI, 38 (22); <i>Ho. Ier</i>., 14, 10. Tale partecipazione non è eliminabile: <i>Co. Io</i>., II, 15 (9). Il concetto è già in <span class="Vers">Iust</span>., <i>I Apol</i>., 46; <i>II Apol</i>., 10; 13. È evidente l’influsso della concezione stoica del logos, principio di razionalità di cui partecipa ogni essere razionale in quanto tale. Ma Origene, oltre ad affermare l’individualità di questo logos, non impersonale e immanente nel mondo alla maniera stoica, ma personale Figlio di Dio, ha anche respinto la concezione materialista che del logos avevano gli Stoici: <i>C. Cels</i>., VI, 71; VIII, 49. Qui e di séguito più volte Rufino rende con <i>verbum</i> e <i>ratio</i> insieme. Dato il contesto è sufficiente tradurre con <i>ragione</i>.</p>

  <p class="NotaPie"><a href="#_FtntUp40_2" id="_FtntDown40_2">[40]</a> Per Origene il logos è principio non solo di razionalità naturale ma anche di soprannaturale spiritualità: cfr. <i>Co. Io</i>., I, 37 (42) dove questi due aspetti sono ben distinti. Perciò la ragione di cui gli esseri razionali partecipano non è solo ragione speculativa, ma, alla maniera stoica, fonte di tutta l’attività morale e spirituale dell’uomo. Ogni essere ragionevole ha in sé capacità di sviluppare vita morale. Pertanto la partecipazione al logos è proporzionale alla santità delle creature razionali (<i>De Pr</i>., II, 6, 3; II, 6, 6; II, 7, 3; IV, 4, 2; <i>Ho. Iier</i>., 14, 10). Ciò deriva dal fatto che proprio la razionalità è ciò che fa le creature razionali immagini del Figlio, a sua volta immagine del Padre: <i>Co. Io</i>., II, 3.</p>

  <p class="NotaPie"><a href="#_FtntUp41_2" id="_FtntDown41_2">[41]</a> <i>Il fatto che... ingiusti:</i> cosi aveva tradotto Rufino questo passo nella traduzione dell<i>'Apologia</i> di Panfilo, PG XVII, 568. Nella traduzione dei <i>Princìpi</i> egli traduce: <i>Di colui che è l’essere, che ha detto per mezzo di Mose: </i>(<i>Ex</i>., 3, 14), <i>partecipano tutti gli esseri; e la partecipazione di Dio padre si estende a tutti, giusti e peccatori, creature razionali e irrazionali, e in generale a tutto ciò che esiste</i>. La prima traduzione si fa preferire per il tono più scritturistico. Nella seconda traduzione Rufino ha aggiunto, in conformità col § 5, la menzione degli esseri irrazionali e inanimati, ma nel § 6 Origene si occupa soltanto degli esseri razionali, buoni e peccatori. Per il concetto qui espresso cfr. <i>Frag. in Io</i>., 2; GCS IV, 485. Qui e nel § 5 Origene profila la partecipazione a Dio in quanto essere supremo in senso soltanto naturale: ogni essere, in quanto esiste, partecipa dell'essere supremo. Ma altrove questa partecipazione è intesa in senso soprannaturale: in questo senso Origene può dire che solo i santi partecipano effettivamente dell’essere, e che i peccatori, in quanto non partecipano di Dio = essere, non esistono realmente: cfr. I, 3, 8; <i>Co. Io</i>., II, 13 (7); <i>Ho. XXXVI Ps</i>., 5, 5; <i>Frag. in Rom</i>., 25; JTS 13, p. 361. Origene condivide la concezione platonica che solo il bene è vera realtà, e che il male è non essere: <i>Co. Io</i>., ivi.</p>

  <p class="NotaPie"><a href="#_FtntUp42_2" id="_FtntDown42_2">[42]</a> Contro gli Gnostici Origene ha sempre affermato la volontarietà del peccato e del male, derivante da libera scelta dell’essere razionale e perciò capace di discernere fra il bene ed il male, e non da particolare condizione di natura o da irresistibile impulso di potenze avverse: cfr. <i>De Pr</i>., I, 5, 7; III, 1, 3; III, 2, 3; <i>Co. Io</i>., XX, 13 segg.; <i>Co. Mat</i>., X, 11; <i>C. Cels</i>. IV, 3. Sulla peccabilità degli uomini, in quanto partecipi della ragione, anche prima della incarnazione di Cristo cfr. <i>Co. Io</i>., I, 37 (42).</p>

  <p class="NotaPie"><a href="#_FtntUp43_2" id="_FtntDown43_2">[43]</a> Gr. πνοήν = πνεῦμα.</p>

  <p class="NotaPie"><a href="#_FtntUp44_1" id="_FtntDown44_1">[44]</a> Su tale prerogativa di Adamo cfr.<i> Co. Cant</i>., II, GCS VIII, 157 e prima <span class="Vers">Theoph</span>., <i>Ad Autol</i>., II, 28; <span class="Vers">Clem</span>., <i>Strom</i>., I, 21, 135. Si tratta di concezione rabbinica.</p>

  <p class="NotaPie"><a href="#_FtntUp45_1" id="_FtntDown45_1">[45]</a> Le due interpretazioni non si escludono: tutti gli uomini hanno ricevuto da Dio il soffio della vita, solo i santi lo Spirito santo. Si pensi al mito valentiniano secondo cui, quando il demiurgo insuffla il soffio di vita in tutti gli psichici, il salvatore e la madre insufflano il seme divino nei pochi spirituali: cfr. <span class="Vers">Iren</span>., <i>Adv. Haer</i>., I, 5, 5; <i>Exc. ex Theod</i>., 50; 53. La stessa problematica, impostata sulla distinzione fra πνοή, soffio vitale concesso a tutti, e πνεῦμα spirito divino concesso solo ai santi, ritorna nella compilazione di Procopio sulla Genesi (PG LXXXVII, 153 seg.), che quasi certamente l’ha attinta dal <i>Commento alla Genesi</i> di Origene.</p>

  <p class="NotaPie"><a href="#_FtntUp46_1" id="_FtntDown46_1">[46]</a> Questo passo sarà uno dei fondamentali quando si discuterà, nella seconda metà del IV secolo, della, divinità dello Spirito santo, e come tale sarà riportato da Atanasio, Epifanio, Basilio, Ambrogio, ecc.</p>

  <p class="NotaPie"><a href="#_FtntUp47_1" id="_FtntDown47_1">[47]</a> Per la connessione, del resto ovvia, fra battesimo e Spirito santo cfr. <i>De Orat</i>., 28, 3; <i>Ho. Lev</i>., 6, 2. Ma Origene non esclude che, in conseguenza delle disposizioni d’animo, si possa ricevere lo Spirito santo anche prima di essere battezzati e si possa anche non riceverlo pur essendo battezzati: cfr. <i>Ho. Num</i>., 3, 1; <i>Ho. Ez</i>., 6, 5.</p>

  <p class="NotaPie"><a href="#_FtntUp48_1" id="_FtntDown48_1">[48]</a> <i>Invece... santo</i> (I. 26): cfr. <span class="Vers">Pamph</span>., <i>Apol</i>., PG XVII, 569.</p>

  <p class="NotaPie"><a href="#_FtntUp49_1" id="_FtntDown49_1">[49]</a> Cfr. quanto abbiamo osservato a I, 3, 4.</p>

  <p class="NotaPie"><a href="#_FtntUp50_1" id="_FtntDown50_1">[50]</a> Questa spiegazione, ribadita a <i>Co. Io</i>., II, Il (6) e seguita anche da Teognosto, sembrerà ad Atanasio inconciliabile con l’unità e l’uguaglianza perfetta delle tre persone divine: perciò egli spiegherà il passo di Matteo in riferimento all’umanità assunta dal Figlio: cfr. <i>Ep. ad Serap</i>., 4. 9 segg.</p>

  <p class="NotaPie"><a href="#_FtntUp51_1" id="_FtntDown51_1">[51]</a> <i>Ma nulla... trinità; </i>l’affermazione è sembrata in contrasto con l’abituale subordinazionismo origeniano e perciò è stata ritenuta interpolata (<span class="Vers">Loofs</span>, <span class="Vers">Denis</span>). Altri ha esteso l’interpolazione fino a <i>potenza</i> (I. 10). In effetto <i>Ps</i>., 32, 6 è riferito per intero al solo logos prima e dopo Origene <span class="Vers">(Iren</span>., <i>Adv. Haer</i>., I, 22, 1; <span class="Vers">Tert</span>., <i>Adv. Prax</i>., 19, 3; <span class="Vers">Hil</span>., <i>De Trin</i>., XII, 39), e solo a partire da Atanasio (<i>Ep. ad Serap</i>., 1, 31) comincia ad essere riferito per la seconda parte allo Spirito santo. Ma questa interpretazione che leggiamo nei <i>Princìpi</i> ritorna a IV, 4, 3 e a <i>Ho. Lev</i>., 5, 2. Sembra esagerato pensare sempre a interpolazioni rufiniane, tanto più che a <i>Co. lo</i>., I, 39 (42) Origene riporta, senza combatterla, l’opinione di alcuni che riferivano <i>Ps</i>., 32, 6 al Figlio e allo Spirito santo. Nulla è più origeniano del concetto espresso con <i>una fonte, ecc</i>., che trova riscontro e illuminazione a <i>Ho. Num</i>., 12, 1. Quanto all’affermazione sulla trinità, essa va vista in relazione col contesto dove si tratta della concorde azione delle persone divine per la santificazione dei fedeli e si afferma che, sotto questo punto di vista, non c'è differenza in esse. In questo ristretto àmbito anche l’affermazione sull’uguaglianza della trinità può essere accettata come autentica.</p>

  <p class="NotaPie"><a href="#_FtntUp52_1" id="_FtntDown52_1">[52]</a> In questo passo Origene distingue nel Padre e nel Figlio due specie di attività: una è inerente alla loro specifica natura, per cui il Padre, in quanto è essere, lo trasmette a tutte le creature, e il Figlio, in quanto ragione, la trasmette agli esseri razionali. L’altra operazione, nella quale il Padre agisce per tramite del Figlio, è diretta al bene degli esseri da loro creati. A questa azione contribuisce anche lo Spirito santo, e per lui si tratta di azione inerente alla sua specifica natura: tale natura consiste nella santità, e per sua partecipazione gli esseri razionali diventano santi: cfr. M. <span class="Vers">Simonetti</span>, in « Riv. Cult. Class, e Med. », 1964, pp. 20 segg.</p>

  <p class="NotaPie"><a href="#_FtntUp53_1" id="_FtntDown53_1">[53]</a> Rufino scrive <i>alia... gratia</i>: non si deve però pensare a duplice operazione dello Spirito santo, come per il Padre e il Figlio, ma solo che la sua grazia si unisce a quella accordata dalle altre due persone.</p>

  <p class="NotaPie"><a href="#_FtntUp54_1" id="_FtntDown54_1">[54]</a> Origene qui e più giù distingue nella concorde azione della trinità in ordine alla santificazione dei fedeli la diversa modalità con cui vi interviene ognuna delle tre persone, rilevando insieme unità e distinzione: dal Padre l'azione prende l’avvio e viene sviluppata per tramite del Figlio; lo Spirito santo fornisce l’oggetto, la materia dell’azione, cioè la grazia santificante: cfr. anche <i>Co. Io</i>., XI, 10 (6); <i>De Orat</i>., 2, 6; <i>Frag. in Eph</i>., 21; JTS 3, p. 556 e <i>supra</i> a n. 25. Per l’azione dello spirito cfr. anche II, 7, 3. Per l’azione concorde delle persone divine cfr. <i>De Pr</i>., IV, 2, 2 e nota.</p>

  <p class="NotaPie"><a href="#_FtntUp55_1" id="_FtntDown55_1">[55]</a> Cfr. <i>Co. Io</i>., XIII, 36.</p>

  <p class="NotaPie"><a href="#_FtntUp56_1" id="_FtntDown56_1">[56]</a> Per comprendere il ragionamento di Origene bisogna tener presente la teoria delle varie <i>epinoiaì</i> di Cristo (cfr. I, 2), in quanto la molteplicità di aspetti con i quali egli opera nel mondo permette ai fedeli di partecipare di lui a diversi livelli: ogni essere razionale partecipa di Cristo in quanto ragione; ma quelli che avranno cominciato a santificarsi con la grazia dello Spirito santo parteciperanno di Cristo anche in quanto giustizia e sapienza, cioè a livello molto più elevato (cfr. <i>infra</i>). A <i>Ho. Ios</i>., 3, 2 Origene dice che con la venuta dello Spirito santo si realizza nel fedele la pienezza della trinità; ciò non contraddice questo passo dei <i>Princìpi</i> ma conferma soltanto che la grazia dello Spirito santo, nell’unità di operazione della trinità, è indispensabile per la santificazione, che permette di partecipare pienamente del Figlio e del Padre.</p>

  <p class="NotaPie"><a href="#_FtntUp57_1" id="_FtntDown57_1">[57]</a> Si rilevi ancora l’insistenza di Origene nel sottolineare l’unità fondamentale dell’azione delle persone divine.</p>

  <p class="NotaPie"><a href="#_FtntUp58_1" id="_FtntDown58_1">[58]</a> Si tenga presente l’identificazione fra essere e bene che Origene deriva dalla tradizione platonica: cfr. II, 9, 2; <i>Co. Io</i>., II, 13 (7), <i>il bene s'identifica, con l’essere... il male è non essere;</i> di qui la strettissima connessione fra condizioni ontologiche e condizioni morali, per cui Origene può dire che il peccatore in realtà è un non esistente: <i>Ho. XXXVI Ps</i>., 5, 5; cfr. <i>Frag. in Eph</i>., 2; JTS 3, p. 235, e i passi citati a I, 3, 6 (cfr. forse un parallelo gnostico a <i>Evang. Phil</i>., 131). Ne consegue che, a mano a mano che progrediscono nel bene, i santi partecipano sempre più dell’essere loro elargito da Dio, che allo stadio iniziale era in essi soprattutto potenziale (cfr. <i>infra),</i> possibilità di partecipare pienamente di Dio in quanto bene = essere.</p>

  <p class="NotaPie"><a href="#_FtntUp59_1" id="_FtntDown59_1">[59]</a> Il grado eminente di questa <i>epinoia</i> di Cristo nel processo di santificazione è rilevato anche a III, 6, 9 (cfr. anche <i>Co. Io</i>., I, 34 (39); <i>Ho. Ier</i>., 1, 8). Per la dinamica dell’azione del Figlio in questo processo cfr.<i> Co. Cant</i>.,III, GCS VIII, 206. Per Cristo santificazione cfr. <i>Co. Io</i>., I, 34 (39). Per la mediazione di Cristo onde poter giungere al Padre cfr. <i>Co. Io</i>., XIX, 6 (1); I, 27 (25).</p>

  <p class="NotaPie"><a href="#_FtntUp60_1" id="_FtntDown60_1">[60]</a> Cfr. <i>Frag. in Io</i>., 54; GCS IV, 528.</p>

  <p class="NotaPie"><a href="#_FtntUp61_1" id="_FtntDown61_1">[61]</a> Sulla immutabilità della condizione finale di perfezione cfr. <i>Co. Io</i>., X, 42 (26); <i>Co. Mat</i>., XII, 34;<i> Co. Cant</i>., I; GCS VIII, 103. <i>Ho. Reg</i>., 1, 4; <i>Dial. c. Her</i>., 26. Esamineremo più in là il contrasto fra questi passi e quelli in cui la condizione dei beati non è presentata come stabile: cfr. II, 3, 3; III, 1, 23; III, 5, 5; III, 6, 3.</p>

  <p class="NotaPie"><a href="#_FtntUp62_1" id="_FtntDown62_1">[62]</a> Sugli insegnamenti che il logos dà ai fedeli cfr. <i>De Pr</i>., I, 6, 3; <i>Co. Io</i>., X, 24 (16).</p>

  <p class="NotaPie"><a href="#_FtntUp63_1" id="_FtntDown63_1">[63]</a> Cfr. <i>De Orat</i>., 25, 1; <i>Martyr</i>., 39; <i>Co. Io</i>., XX, 33 (27).</p>

  <p class="NotaPie"><a href="#_FtntUp64_1" id="_FtntDown64_1">[64]</a> Cfr. <span class="Vers">Ignat</span>., <i>Philadel, inscriptio</i>; <span class="Vers">Iren</span>., <i>Adv. Haer</i>., III, 11, 8.</p>

  <p class="NotaPie"><a href="#_FtntUp65_1" id="_FtntDown65_1">[65]</a> Sul carattere illimitato della nostra partecipazione alla sapienza divina cfr. <i>Ho. Num</i>., 17, 4.</p>

  <p class="NotaPie"><a href="#_FtntUp66_1" id="_FtntDown66_1">[66]</a> Sul κόρος del bene come incentivo al male cfr. <span class="Vers">Phil</span>., <i>Quis rer</i>., 240; <i>Post. Cain</i>, 145; <i>Abr</i>., 134 seg. Cfr. anche <i>De Pr</i>., III, 1, 13 in nota e per più ampio ragguaglio M. <span class="Vers">Harl</span>, in <i>Studia Patristica</i>, VIII, 373 segg. (TU, XCIII).</p>

  <div class="fixedButton">
    <a href="#start_4"><img src="../Images/Flecha.png" width="50%"/></a>
  </div>

  <a id="section_5"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_18">4. [DEGRADAZIONE E CADUTA]&#160;<a href="#_FtntDown1_5" id="_FtntUp1_5">[1]</a></h2>

  <p class="Normal">1. Per spiegare degradazione e caduta degli esseri che si sono comportati con negligenza&#160;<a href="#_FtntDown2_5" id="_FtntUp2_5">[2]</a> non sembra fuor di luogo servirci anche di un paragone. Ammettiamo che uno si sia a poco a poco istruito nella pratica di una scienza, p. es. della geometria o della medicina&#160;<a href="#_FtntDown3_5" id="_FtntUp3_5">[3]</a>, fino a raggiungere la perfezione, studiando ed esercitandosi lungamente per conseguire la conoscenza completa di quella disciplina: a costui non potrà mai succedere di addormentarsi dotto e di svegliarsi ignorante. Infatti non è il caso di addurre infortuni avvenuti a causa di lesioni e infermità, perché non quadrano con l’esempio da noi proposto. Secondo tale esempio, finché il geometra o il medico si esercita nello studio meditato e razionale della sua disciplina, resta in possesso di essa; se però trascura di dedicarvisi e di esercitarsi, per questa trascuratezza a poco a poco prima vengono meno poche cognizioni, poi sempre di più, sì che in un ampio margine di tempo tutte cadono nell’oblìo e la disciplina viene completamente dimenticata. Può però avvenire che, quando la decadenza è appena agl’inizi e solo poche cognizioni sono venute meno per negligenza, uno si riprenda e torni sùbito in sé stesso recuperando ciò che aveva perso da poco, e rammenti la cognizione che gli aveva portato via una dimenticanza ancora leggera. Trasferiamo ora questo concetto a coloro che si dedicano alla conoscenza e sapienza di Dio, il cui studio e la cui attività superano incomparabilmente tutte le altre discipline, e secondo l’esempio proposto vediamo come si acquista e si perde quella conoscenza&#160;<a href="#_FtntDown4_5" id="_FtntUp4_5">[4]</a>, soprattutto poiché udiamo l’apostolo che dice dei perfetti che grazie alla rivelazione dei misteri contempleranno faccia a faccia la gloria di Dio&#160;<a href="#_FtntDown5_5" id="_FtntUp5_5">[5]</a> (<i>Rom</i>., 16, 25; <i>I Cor</i>., 13, 12).</p>

  <p class="Normal">2. Volendo mettere in evidenza i benefici divini che ci fanno il Padre il Figlio e lo Spirito santo, trinità che è fonte di tutta la santità&#160;<a href="#_FtntDown6_5" id="_FtntUp6_5">[6]</a>, abbiamo fatto questa digressione, e perché il discorso era caduto sull’anima abbiamo creduto opportuno toccare, sia pur sommariamente, questo punto, in quanto trattavamo l’argomento vicino della natura razionale. Tuttavia, se ce lo concederà Dio per intercessione di Gesù Cristo e dello Spirito santo, tratteremo&#160;<a href="#_FtntDown7_5" id="_FtntUp7_5">[7]</a> più opportunamente a suo luogo di tutti gli esseri razionali, che si dividono in tre categorie.</p>

  <h3 class="sigil_not_in_toc"><span class="Vers">[CREATURE E CREAZIONI]&#160;<a href="#_FtntDown8_5" id="_FtntUp8_5">[8]</a> </span></h3>

  <p class="Normal">3. Chiamiamo trinità questa forza divina che domina su tutto&#160;<a href="#_FtntDown9_5" id="_FtntUp9_5">[9]</a>. Questo è il Dio buono e padre benigno di tutti, potenza che insieme benefica e crea&#160;<a href="#_FtntDown10_5" id="_FtntUp10_5">[10]</a>. Ed è assurdo ed empio&#160;<a href="#_FtntDown11_5" id="_FtntUp11_5">[11]</a> pensare che anche per un solo istante queste facoltà siano state inerti, poiché non è lecito supporre anche solo di sfuggita che le facoltà alle quali principalmente dobbiamo un degno concetto di Dio, siano state un momento immobili, senza operare in maniera degna di sé. Infatti non dobbiamo pensare che le facoltà che sono in Dio, anzi che sono Dio, siano state impedite dall’esterno; ma d’altra parte non dobbiamo credere che, non essendoci alcun ostacolo, esse si siano infastidite e abbiano trascurato di operare ciò che fosse degno di loro. Perciò non possiamo supporre neppure un momento in cui quella facoltà benefica non abbia fatto il bene. Ne risulta che son sempre esistiti gli oggetti di tale bene, cioè atti di creazione e creature, e che la facoltà di Dio beneficando secondo l’ordine ed il merito abbia dispensato a queste benefici in virtù della sua provvidenza. Di qui ricaviamo che non c’è stato momento in cui Dio non sia stato creatore benefico e provvido.</p>

  <p class="Normal">4. Ma a questo punto l’intelligenza umana vien meno, costretta a chiedersi come si possa spiegare che, dal momento che Dio è sempre stato, anche le creature sono sempre state; e che sono esistite, per così dire, senza avere avuto inizio, quelle creature che senza dubbio dobbiamo credere create e fatte da Dio. Poiché qui contrastano fra loro le idee degli uomini, in quanto da ambedue le parti si oppongono e contrastano concetti validissimi che cercano di trarre dalla loro parte colui che li considera, ecco quanto, secondo la limitatissima capacità della nostra intelligenza, ci viene in mente, e che può esser dichiarato senza alcun pericolo per la fede. Dio è sempre stato Padre, avendo sempre il Figlio unigenito, che, secondo quanto sopra abbiamo esposto, è chiamato anche sapienza: questa è la sapienza&#160;<a href="#_FtntDown12_5" id="_FtntUp12_5">[12]</a> di cui Dio sempre si rallegrava avendo creato il mondo (Prov. 8, 30 seg.), per cui s’intende anche che Dio sempre si rallegra. Orbene, in questa sapienza, che era sempre col Padre, era sempre contenuta, preordinata sotto forma di idee, la creazione, sì che non c’è stato momento in cui l’idea di ciò che sarebbe stato creato non era nella sapienza.</p>

  <p class="Normal">5. Mi sembra che forse in questo modo noi, nei limiti della nostra pochezza, possiamo pensare di Dio in maniera ortodossa, poiché non diciamo le creature ingenerate&#160;<a href="#_FtntDown13_5" id="_FtntUp13_5">[13]</a> e coeterne a Dio, e d’altra parte neppure che Dio, non avendo fatto prima niente di buono, abbia cominciato ad operare in seguito ad un cambiamento, dal momento che è vero quanto è scritto: <i>Hai fatto tutto nella sapienza</i> (<i>Ps</i>., 103, 24). E se tutto è stato fatto nella sapienza, poiché la sapienza è sempre stata, precostituiti sotto forma di idee sempre esistevano nella sapienza gli esseri che successivamente sarebbero stati creati anche secondo la sostanza&#160;<a href="#_FtntDown14_5" id="_FtntUp14_5">[14]</a>. Ritengo che pensando proprio a questo Salomone dice nell’<i>Ecclesiaste</i>: <i>Che è che è stato fatto? lo stesso che sarà fatto; che è che è stato creato? lo stesso che sarà creato. Non c’è nulla di nuovo sotto il sole. E se qualcuno dirà: Ecco questo è nuovo, ciò già è stato nei secoli che furono prima di noi</i> (<i>Eccl</i>., 1, 9 seg.). Pertanto se tutto ciò che è sotto il sole, è esistito già nei secoli che sono stati prima di noi, poiché non c’è nulla di nuovo sotto il sole, senza dubbio sono sempre&#160;<a href="#_FtntDown15_5" id="_FtntUp15_5">[15]</a> esistite tutte le cose, i generi e le specie, e si potrebbe dire anche ciò che è numericamente uno&#160;<a href="#_FtntDown16_4" id="_FtntUp16_4">[16]</a>. Comunque, in ogni modo risulta chiaro che Dio non ha cominciato a creare in un dato momento, mentre prima non lo faceva.</p>

  <p class="Normal"></p>

  <hr/>

  <p class="NotaPie"><a href="#_FtntUp1_5" id="_FtntDown1_5">[1]</a> Il titolo di questo capitolo, come quello che precede il § 3, manca nell’indice tramandato da Fozio: infatti non si tratta di due nuovi capitoli, come danno a vedere i mss. della versione rufiniana, ma dell’ultima parte del cap. 3, la cui struttura disordinata si prestava, comunque, a equivoci di questo genere. Nel cap. 4, o meglio, in questa parte finale del cap. 3, distinguiamo due sezioni: la prima (§§ 1-2) contiene una digressione sul regresso e la degradazione delle creature razionali, che si connette con le espressioni finali di I, 3, 8. Segue, a coronamento della esposizione sulle tre persone divine svolta in questi primi capitoli dell’opera, un cenno complessivo sulla trinità, che Origene sviluppa proponendo, una soluzione alla difficoltà di conciliare l’eternità e immutabilità di Dio e dell’agire divino con la creazione del mondo. Tale soluzione consiste nel ritenere esistenti <i>ab aeterno</i> nel Figlio, in quanto sapienza divina, le forme ideali in conformità delle quali sarebbe stato creato il mondo.</p>

  <p class="NotaPie"><a href="#_FtntUp2_5" id="_FtntDown2_5">[2]</a> La negligenza di cui Origene parla qui e altrove (I, 6, 2; II, 9, 2; II, 9, 6) come causa della degradazione delle creature razionali, non va intesa come disattenzione, distrazione più o meno involontaria nella contemplazione della realtà divina. Essa è profilata come atto assolutamente volontario, peccato consistente in mancanza di amore verso Dio, provocata da orgoglio: cfr. III, 1, 12; <i>Ho. Ez</i>., 9, 5. Cfr. anche II, 9, 2 in nota; <i>C. Cels</i>., VI, 45; VII, 69; <i>Co. Io</i>., XX, 39 (31).</p>

  <p class="NotaPie"><a href="#_FtntUp3_5" id="_FtntDown3_5">[3]</a> Per altri esempi tratti da questa scienza cfr. I, I, 3; I, 8, 3.</p>

  <p class="NotaPie"><a href="#_FtntUp4_5" id="_FtntDown4_5">[4]</a> Sulla necessità dell’esercizio per poter progredire nella scienza di Dio cfr. anche <i>Co. Io</i>., XIII, 24;<i> Co. Cant</i>., I, GCS VIII, 105; <i>Ser. Mat</i>., 66; <i>Ho. Gen</i>., 14, 4.</p>

  <p class="NotaPie"><a href="#_FtntUp5_5" id="_FtntDown5_5">[5]</a> Cfr. <i>Ho. Num</i>., 21, 1; <i>Co. Io</i>., I, 16; II, 37 (30); <i>De Pr</i>., II, 6, 7;<i> Co. Cant</i>.,III, GCS VIII, 183; per la citazione di <i>I Cor</i>., 13, 12, passo prediletto da Origene in contesti di questo genere, cfr. anche <i>De Pr</i>., II, 11, 7; <i>C. Cels</i>., VI, 20; VII, 50; <i>De Orat</i>., 11, 2; 25, 2; <i>Martyr</i>., 13; <i>Dial. c. Her</i>., 27; <i>Ho. Luc</i>., 3, 4; <i>Ho. Ios</i>., 6, 1; <i>Ho Ier</i>., 6, 3.<br/> Dopo queste parole Koetschau postula una grossa lacuna in cui Origene avrebbe applicato l’esempio della medicina e della geometria alla descrizione della degradazione delle creature razionali, che Rufino avrebbe omesso. Per colmare la lacuna Koetschau adduce <span class="Vers">Hier</span>., C. <i>Iohann</i>., 16: <i>Tutte le creature razionali incorporee e invisibili, se si saranno comportate con negligenza, a poco a poco si degradano e assumono corpi proporzionati alla condizione dei luoghi nei quali discendono: p. es</i>., <i>prima corpi eterei, poi aerei; poi, in vicinanza della terra, si rivestono di corpi più spessi, infine sono imprigionate in corpi umani,</i> cui aggiunge il passo di <i>Ep</i>. 124, 3 da noi riportato a I, 5, 3. Si obietta: 1) il passo del <i>C</i>. <i>Iohann</i>. non è citazione testuale ma si riferisce genericamente ai vari luoghi in cui Origene tratta della decadenza degli esseri razionali: è perciò arbitrario addurlo per colmare una specifica lacuna. L’altro passo di <i>Ep</i>. 124, 3 trova migliore sistemazione, come vedremo, a I, 5, 3 e comunque nel cap. 5. 2). Ma esiste la lacuna ipotizzata da Koetschau? Origene introduce l’esempio della medicina e della geometria per chiarire come sia necessario l’esercizio per l’acquisto e la conservazione di ogni scienza, anche di quella delle cose divine. L’argomento è in sé conchiuso e il contesto non ammette trattazione sulle vicende delle creature razionali, che lo stesso autore rimanda ad altro luogo: cfr. § 2. Koetschau è stato suggestionato dal richiamo alla negligenza che leggeva all’inizio di I, 4, 1 e nel passo del <i>C. Iohann</i>. Ma abbiamo visto che questo richiamo è costante là dove Origene tratta della caduta degli esseri razionali. In conclusione: non c’è alcun fondato motivo per postulare qui la presenza di una lacuna.</p>

  <p class="NotaPie"><a href="#_FtntUp6_5" id="_FtntDown6_5">[6]</a> Cfr. <i>Co. Io</i>., VI, 33 (17).</p>

  <p class="NotaPie"><a href="#_FtntUp7_5" id="_FtntDown7_5">[7]</a> un richiamo preciso a I, 5, 1.</p>

  <p class="NotaPie"><a href="#_FtntUp8_5" id="_FtntDown8_5">[8]</a> §§ 3-5, compreso il titolo, mancano nella classe di mss. γ, e per conseguenza in tutte le edizioni anteriori a quella del Koetschau.</p>

  <p class="NotaPie"><a href="#_FtntUp9_5" id="_FtntDown9_5">[9]</a> Rufino ha lasciato il gr. ἀρχικἡν chiosando: <i>id est principatum omnium gerentem</i>. Qui ἀρχικἡ indica che la trinità è fonte di tutto e domina su tutto. Per la connessione con trinità cfr. <i>Co. Mai</i>., XV, 31.</p>

  <p class="NotaPie"><a href="#_FtntUp10_5" id="_FtntDown10_5">[10]</a> Rufino scrive εὐεργετικἠ δύναμις <i>et</i> δημιουργική e chiosa: <i>id est, bene faciendi virtus et creandi et providendi</i>. Per i due attributi cfr. <i>C. Cels</i>., V, 15; <i>Frag. in Io</i>., 1, GCS IV, 485. Origene risente l’influsso delle filoniane <i>dynameis</i> ποιητικἡ e βασιλική, e più in generale del concetto platonico secondo cui Dio, in quanto buono, non può non esercitare sempre la sua bontà creatrice: cfr. <i>Tim</i>., 29 E. Ne derivava la concezione del mondo come emanazione necessaria della bontà (= natura) di Dio (cfr. <span class="Vers">Albin</span>., <i>Epit</i>., 14, 3; per la polemica sull’argomento cfr. <i>De Pr</i>., III, 5, 3 in nota). Di qui la difficoltà che Origene affronta in questo contesto.. In altro ordine d’idee cfr. <span class="Vers">Tert</span>., <i>Adv. Marc</i>., I, 22 segg.</p>

  <p class="NotaPie"><a href="#_FtntUp11_5" id="_FtntDown11_5">[11]</a> La difficoltà che qui prospetta Origene, dopo averla già accennata a I, 2, 10 è molto grave sia sotto l’aspetto filosofico sia specificamente dal punto di vista cristiano (cfr. <span class="Vers">August</span>., <i>Civ. Dei,</i> XII, 16). Origene ci ritorna più volte ancora (III, 5, 3; IV, 4, 8), ma questo è il punto dove la questione viene posta in tutta la sua ampiezza e corredata della soluzione che Origene ritiene compatibile con il dogma cattolico. Nel § 3 Origene presenta la difficoltà che nasce dal considerare Dio non attivo <i>ab aeterno. </i>Per spiegare l’inattività si possono addurre due cause: o Dio è stato impedito da forza esterna ovvero non ha voluto operare. Ambedue i motivi sono incompatibili con le fondamentali prerogative di Dio, onnipotenza bontà immutabilità. Nel § 4 Origene presenta la difficoltà opposta, sotto profilo non tanto filosofico (l’attività <i>necessaria</i> di Dio è incompatibile con la sua libertà assoluta), quanto specificamente cristiano (ma i due aspetti si richiamano a vicenda): ammettere un Dio <i>ab aeterno</i> attivo significa ammettere la creazione coeterna a lui, senza inizio, e ciò va contro la regola di fede. Alla fine del § 4 e nel successivo Origene propone una soluzione che ritiene compatibile col dogma. Per il concetto di Dio eternamente benefico cfr. anche <span class="Vers">Athen</span>., <i>Legat</i>., 26; <span class="Vers">Clem</span>., <i>Str</i>., VI, 12, 104.</p>

  <p class="NotaPie"><a href="#_FtntUp12_5" id="_FtntDown12_5">[12]</a> Per la sapienza come luogo delle idee e per l’interpretazione origeniana di <i>Prov</i>., 8, 22 segg. cfr. I, 2, 2 seg. e relative note. Per il riferimento specifico a <i>Prov</i>., 8, 27 segg. cfr. <i>Co. Io</i>., I, 9 (11); <span class="Vers">Theoph</span>., <i>Ad Autol</i>., II, 10. Origene prospetta qui e sviluppa nel § 5 la soluzione alla difficoltà che si era proposto, nel senso che il mondo esistente <i>ab aeterno, </i>oggetto dell’attività creatrice di Dio, è il mondo delle idee, situato nella sapienza che precedentemente (cfr. I, 2, 2 segg.) Origene aveva dimostrato coeterna al padre. A <i>Co. Io</i>., XIX, 22 (5) il Figlio, in quanto sapienza multiforme, è visto come mondo intelligibile.</p>

  <p class="NotaPie"><a href="#_FtntUp13_5" id="_FtntDown13_5">[13]</a> Cfr. II, 9, 2; I, 3, 3; ecc.</p>

  <p class="NotaPie"><a href="#_FtntUp14_5" id="_FtntDown14_5">[14]</a> Cfr., su questa operazione della sapienza per volere del Padre, i passi citati a I, 2, 10.</p>

  <p class="NotaPie"><a href="#_FtntUp15_5" id="_FtntDown15_5">[15]</a> <i>sono sempre... non lo faceva</i> (p. 186, 4): cfr., per il testo greco, <span class="Vers">Iustinian</span>., <i>Ep. ad Mennam,</i> Mansi, IX, 528. A partire da Metodio (cfr. il passo riportato da Fozio, cod. 235) Origene fu accusato di considerare il mondo coeterno a Dio e questa concezione gli è comunemente attribuita anche da studiosi moderni. Eppure, come ben rilevano Crouzel, Orbe, Nemeshegyi e altri, da questo passo appare chiaro che l’unico mondo di cui Origene ha ammesso la coeternità rispetto al Padre è il mondo delle idee collocato nel Figlio; e non ci sono motivi validi per dubitare dell’autenticità del passo, che De Faye (<i>Origène,</i> III, 66) vorrebbe considerare modificato da Rufino.<br/> Per valutare esattamente tale soluzione, si tenga presente che per un filosofo platonicamente impostato il mondo delle idee era assolutamente reale. Occorre aggiungere che Origene ha pienamente avvertito la difficoltà del problema In tutti i suoi aspetti ed ha avanzato la sua ipotesi con cautela e a titolo personale. Si tenga presente che non solo qui ma anche altrove (p. es., a II, 9, 2) egli ha affermato la non coeternità delle creature rispetto al creatore, e proprio su questa convinzione ha impostato la dottrina sulla mutabilità e la libertà di scelta che è prerogativa degli esseri razionali. Cfr. anche III, 5, 3 e nota.</p>

  <p class="NotaPie"><a href="#_FtntUp16_4" id="_FtntDown16_4">[16]</a> Per le idee di sostanze individuali cfr. <i>De Orat</i>., 24, 2.</p>

  <div class="fixedButton">
    <a href="#start_5"><img src="../Images/Flecha.png" width="50%"/></a>
  </div>

  <a id="section_6"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_19">5. LE NATURE RAZIONALI&#160;<a href="#_FtntDown1_6" id="_FtntUp1_6">[1]</a></h2>

  <p class="Normal">1. Dopo la dimostrazione che abbiamo svolto, per quanto ne siamo stati capaci, intorno al Padre al Figlio ed allo Spirito santo, secondo l’ordine degli argomenti diremo poche cose anche sulle nature razionali: sui loro generi, sugli ordini e gli uffici delle potenze buone e cattive, e anche su coloro che son posti tra quelle in posizione intermedia e si trovano ancora nella lotta. Poiché nelle sacre scritture troviamo moltissimi nomi di ordini e uffici sia buoni sia cattivi, prima presenteremo questi nomi poi cercheremo di esaminare, nei limiti delle nostre capacità, quale sia il loro significato.</p>

  <p class="Normal">Ci sono angeli buoni di Dio che Paolo chiama spiriti incaricati di un ministero perché destinati al servizio in favore di coloro che erediteranno la salvezza (<i>Hebr</i>., 1, 14). Vediamo che lo stesso Paolo nomina troni dominazioni principati e potestà (<i>Col</i>., 1, 16) - ma non so donde tragga questi nomi&#160;<a href="#_FtntDown2_6" id="_FtntUp2_6">[2]</a>, - e dopo averli elencati, comprendendo che oltre questi già nominati ci sono ancora altri ministeri e ordini di creature razionali, dice del salvatore: <i>Che è sopra ogni principato e potestà e virtù e dominazione ed ogni nome che è nominato non solo in questo secolo ma anche in quello a venire</i> (<i>I Eph</i>., 1, 21). Di qui mostra che oltre quelli già ricordati ci sono altri esseri razionali che sono nominati in questo secolo, ma da lui tuttavia non enumerati ora e forse neppure conosciuti da altra persona; ci sono poi altri esseri che non sono neppure nominati in questo secolo&#160;<a href="#_FtntDown3_6" id="_FtntUp3_6">[3]</a>, ma lo saranno in quello a venire.</p>

  <h3 class="sigil_not_in_toc"><span class="Vers">[LE POTENZE CONTRARIE]</span></h3>

  <p class="Normal">2. Inoltre bisogna sapere che ogni essere che è dotato di ragione e si allontana dai limiti fissati dalla ragione, in quanto prevarica dal giusto e dal retto senz’altro incorre nel peccato&#160;<a href="#_FtntDown4_6" id="_FtntUp4_6">[4]</a>. Perciò ogni essere razionale è capace di merito e di colpa: di merito, se progredisce e diventa migliore secondo la ragione&#160;<a href="#_FtntDown5_6" id="_FtntUp5_6">[5]</a> di cui è dotato; di colpa, se abbandona la condotta buona e razionale, sì che giustamente viene assoggettato a pene e a supplizi&#160;<a href="#_FtntDown6_6" id="_FtntUp6_6">[6]</a>. Bisogna intendere ciò anche del diavolo e di coloro che stanno con lui e son detti suoi angeli. Comunque dobbiamo esporre anche i loro nomi per conoscere chi sono questi esseri di cui ci stiamo per occupare.</p>

  <p class="Normal">In molti passi della scrittura è riportato il nome del diavolo&#160;<a href="#_FtntDown7_6" id="_FtntUp7_6">[7]</a>, di Satana, del maligno che è detto anche nemico di Dio (<i>Mt</i>., 25, 41; <i>Apoc</i>., 12, 9; <i>I Io</i>., 2, 13; <i>Mt</i>., 13, 39). Son nominati pure angeli del diavolo (<i>Mt</i>., 25, 41) ed il principe di questo mondo (<i>Io</i>., 12, 31), che non è ben chiaro se sia il diavolo ovvero un altro. Alcuni poi son detti prìncipi di questo mondo, che posseggono la sapienza che sarà distrutta (<i>I Cor</i>., 2, 6): se questi prìncipi sono da identificare con i principati&#160;<a href="#_FtntDown8_6" id="_FtntUp8_6">[8]</a> contro i quali noi dobbiamo lottare (<i>I Eph</i>., 6, 12) 0 sono altri non credo che alcuno potrà dire facilmente. Dopo i principati sono nominate anche potestà contro le quali dobbiamo lottare e combattere, così come contro i prìncipi di questo mondo ed i governanti di questo mondo di tenebre; Paolo nomina anche spiriti del male che abitano nei cieli (ivi). E che dire degli spiriti maligni e dei demoni immondi che sono nominati nei vangeli? (<i>Lc</i>., 7, 21; 4, 33). Infine con nome simile alcuni esseri son detti celesti&#160;<a href="#_FtntDown9_6" id="_FtntUp9_6">[9]</a> - ma di loro si dice che piegano o piegheranno il ginocchio nel nome di Gesù -, altri terrestri e infernali, come in ordine li enumera Paolo (<i>Phil</i>., 2, 10).</p>

  <p class="Normal">In questo contesto, in cui trattiamo delle nature razionali, non conviene tacere neppure di noi uomini, che siamo definiti animali dotati di ragione; e non si deve neppure passare sotto silenzio che anche di noi uomini sono nominati diversi ordini, poiché parte del signore è detto il suo popolo Giacobbe, e parte della sua eredità Israele, mentre parte degli angeli son detti gli altri popoli: infatti quando l’altissimo divideva le genti e ripartiva i figli di Adamo, egli fissò i limiti delle genti secondo il numero degli angeli di Dio&#160;<a href="#_FtntDown10_6" id="_FtntUp10_6">[10]</a> (<i>Deut</i>., 32, 9. 8). Perciò insieme con le altre nature razionali bisogna considerare anche il significato dell’anima umana.</p>

  <p class="Normal">3. Dopo aver elencato tanti nomi di ordini e uffici, cui certamente corrispondono altrettante sostanze, bisogna ricercare se Dio che tutti li ha creati ne abbia fatti alcuni così santi e beati&#160;<a href="#_FtntDown11_6" id="_FtntUp11_6">[11]</a> da non poter accogliere assolutamente alcunché di contrario, ed altri invece abbia fatto capaci sia di bene sia di male; o se invece ne abbia fatti&#160;<a href="#_FtntDown12_6" id="_FtntUp12_6">[12]</a> alcuni assolutamente incapaci di bene, altri assolutamente incapaci di male e destinati soltanto a rimanere nella beatitudine, altri tali da poter ricevere sia il bene sia il male. Perché la nostra ricerca prenda le mosse ancora dai nomi, vediamo se gli angeli buoni (<i>Mc</i>., 8, 38) dal momento della loro creazione sono stati, sono e saranno buoni, e se non incorsero mai né potranno incorrere nel peccato. Vediamo poi se i principati buoni (<i>Col</i>., 1, 16) hanno cominciato dal momento della loro creazione ad esercitare il potere sui loro soggetti&#160;<a href="#_FtntDown13_6" id="_FtntUp13_6">[13]</a>, e se costoro sono stati creati tali e fatti proprio per essere soggetti. Analogamente vediamo se le potestà (<i>Col</i>., 1, 16) sono state create tali, e proprio per esercitare la potestà, oppure se questo è un merito e un premio della virtù per cui sono assurte a questa potestà e dignità. E se i troni (<i>Col</i>., 1, 16) hanno meritato sede stabile e beata nel momento in cui fu prodotta la loro sostanza, possedendola solo per volontà del creatore; e se alle dominazioni (<i>Col</i>., 1, 16) il fatto di dominare non è stato attribuito per il merito del loro progresso ma è stato concesso come prerogativa della loro condizione sì da essere loro caratteristica inseparabile e naturale.</p>

  <p class="Normal">Se ammettiamo che gli angeli buoni le potestà buone i troni beati le virtù gloriose le dominazioni magnifiche posseggono sostanzialmente potestà dignità gloria, consegue che anche gli esseri che sono stati nominati nelle funzioni contrarie debbono essere considerati allo stesso modo: perciò dovremmo credere che i principati contro i quali dobbiamo lottare (<i>I Eph</i>., 6, 12) non abbiano ricevuto questa loro volontà che rilutta e si oppone ad ogni bene in un secondo tempo per essersi allontanati dal bene a causa del libero arbitrio, ma che l’abbiano posseduta in forma sostanziale sin dalla loro creazione. Analogamente dovremmo pensare delle potestà e delle virtù che la malizia in loro non sia posteriore alla sostanza; e che a coloro che son chiamati governanti e prìncipi di questo mondo di tenebre (<i>I Eph</i>., 6, 12) l’esercizio del potere ed il dominio sulle tenebre derivino non da perversa intenzione ma da necessità di condizione naturale. Conseguentemente dovremmo pensare lo stesso degli spiriti del male (<i>I Eph</i>., 6, 12), degli spiriti cattivi e dei demoni immondi (<i>Lc</i>., 7, 21; 4, 33).</p>

  <p class="Normal">Ma è assurdo pensare tali cose delle potenze maligne e contrarie, in quanto non è certo ammissibile&#160;<a href="#_FtntDown14_6" id="_FtntUp14_6">[14]</a> che la responsabilità della loro malizia, non collegata con la libertà del volere, debba essere attribuita necessariamente al loro creatore. Ma allora non siamo costretti a pensare lo stesso anche delle potenze buone? cioè, che in loro il bene non è sostanziale, in quanto abbiamo dimostrato che esso è tale solo in Cristo e nello Spirito santo&#160;<a href="#_FtntDown15_6" id="_FtntUp15_6">[15]</a>, oltre che nel Padre. Infatti la natura della trinità ci si è rivelata priva di qualsiasi composizione, da cui sarebbe potuta derivare la presenza di qualcosa di tal genere. Di qui risulta che la condizione di ogni creatura dipende dalle proprie azioni e che le potenze che esercitano su altri comando potestà dominio, per merito e non per prerogativa della condizione sono state preposte a coloro cui comandano e su cui esercitano il loro imperio&#160;<a href="#_FtntDown16_5" id="_FtntUp16_5">[16]</a>.</p>

  <p class="Normal">4. Ma in questioni così importanti e difficili non deve sembrare che noi fondiamo le nostre conclusioni solo sulla logica del ragionamento e solo con supposizioni spingiamo il lettore all’assenso: vediamo perciò se possiamo trarre anche dalla scrittura qualche affermazione che con la sua autorità corrobori il nostro discorso. Prima metteremo in luce quanto la sacra scrittura reca sulle potenze cattive; poi cercheremo anche intorno alle altre, secondo quanto il signore si sarà degnato di illuminarci, per conseguire ciò che, in questione così complessa, sia più vicino alla verità o comunque sia da credere secondo la regola di pietà&#160;<a href="#_FtntDown17_4" id="_FtntUp17_4">[17]</a>.</p>

  <p class="Normal">Troviamo nel profeta Ezechiele due profezie indirizzate al principe di Tiro (<i>Ez</i>., 26. 28), delle quali la prima, se udita prima dell’altra, può sembrar detta di un uomo che sia stato principe dei Tirii: perciò da questa per il momento non citeremo niente. Ma è chiaro che la seconda non può essere assolutamente riferita ad un uomo ma ad una potenza superiore&#160;<a href="#_FtntDown18_4" id="_FtntUp18_4">[18]</a>, che è caduta dall’alto ed è precipitata in una condizione inferiore e peggiore: perciò di qui trarremo un esempio tale da rendere evidente che le potenze contrarie e maligne non sono state create tali per natura ma sono decadute da una condizione migliore e si sono volte al peggio; e che anche le potenze buone non sono per natura tali da non poter incorrere nel male, se così vogliono e trascurano di custodire con ogni cautela la loro condizione beata&#160;<a href="#_FtntDown19_4" id="_FtntUp19_4">[19]</a>. Se infatti di colui che è chiamato principe di Tiro è detto che stava tra i santi, che era immacolato nel paradiso di Dio, ornato come una corona bellissima, costui - dico - che era tale, come lo riterremo inferiore a qualcuno dei santi? È detto infatti che egli era corona bellissima e che stava immacolato nel paradiso di Dio: ma allora come uno può pensare che egli non sia stato una di quelle potenze buone e beate di cui noi crediamo che, stando nella beatitudine, non godano di onore diverso da questo?</p>

  <p class="Normal">Ma è tempo di vedere che cosa ci insegnino proprio le parole della profezia: <i>La parola di Dio si rivolse a me dicendo: Figlio dell’uomo, ascolta un lamento per il principe di Tiro e digli: Questo dice il signore Dio: Tu fosti segno di somiglianza e corona splendida nelle delizie del paradiso di Dio; sei stato ornato di ogni pietra e gemma preziosa; sei stato rivestito di sardonice topazio smeraldo carbonchio zaffiro diaspro, di oro e argento intrecciato, di agata ametista crisolito berillo onice; e con l’oro hai riempito i tuoi magazzini e i tuoi depositi per te. Dal giorno in cui fosti creato con i cherubini, ti collocai sul monte santo di Dio: ti trovasti in mezzo ai carboni ardenti, fosti immacolato nei tuoi giorni, dal momento della tua creazione, finché fu trovata in te l’iniquità. Per l’ampiezza del tuo commercio hai riempito i tuoi magazzini d’iniquità, hai peccato e sei stato precipitato giù dal monte di Dio. E il cherubino ti ha scacciato dai carboni ardenti: il tuo cuore si è insuperbito per lo splendore, la tua scienza è andata in rovina insieme con la tua bellezza; per la moltitudine dei tuoi peccati ti ho precipitato in terra; alla presenza dei re ti ho reso pubblicamente oggetto di scherno e di dileggio per la moltitudine dei tuoi peccati e delle tue iniquità. Col tuo commercio hai insozzato i tuoi santuari. Farò sorgere il fuoco in mezzo a te, e ti consumerà; e ti ridurrò in cenere sulla terra alla presenza di tutti coloro che ti osservano. E quanti ti conoscevano fra i popoli ti compiangeranno. Sei diventato oggetto di perdizione e non esisterai più per l’eternità</i> (<i>Ez</i>., 28, 11 segg.).</p>

  <p class="Normal">Dato che sono state dette tali cose, chi mai udendo&#160;<a href="#_FtntDown20_4" id="_FtntUp20_4">[20]</a>: <i>Tu fosti segno di somiglianza e corona splendida nelle delizie del paradiso di Dio, e: Dal momento in cui fosti creato con i cherubini, ti collocai sul monte santo di Dio</i>, potrà interpretarne con tanta libertà il significato da supporre che tali parole siano state dette, non dirò del principe di Tiro, ma di qualcuno degli uomini santi? o come intenderà i carboni ardenti&#160;<a href="#_FtntDown21_4" id="_FtntUp21_4">[21]</a> in mezzo ai quali un uomo avrebbe potuto trattenersi? o chi potrà essere considerato immacolato dal giorno della sua creazione, nel quale dopo sia stato trovato il peccato, per cui è stato precipitato in terra? Cosa significa ciò che si dice di lui, che mentre prima non era in terra, poi qui è stato precipitato, di cui anche i santuari sono stati insozzati? Dalla profezia di Ezechiele abbiamo addotto queste espressioni sul principe di Tiro, che si riferiscono ad una potenza contraria e che chiaramente dimostrano che essa prima era stata una potenza buona e santa, che è stata precipitata giù dalla sua condizione beata e immersa nella terra dopo che in lei era stato trovato il peccato; sì che essa non si era trovata in tale condizione per natura e costituzione&#160;<a href="#_FtntDown22_4" id="_FtntUp22_4">[22]</a>. Riteniamo perciò&#160;<a href="#_FtntDown23_4" id="_FtntUp23_4">[23]</a> che tali parole siano dette di un angelo cui era toccato l’ufficio di provvedere alla gente di Tiro e di prendersi cura anche delle loro anime. Non sembra opportuno ricercare a questo punto come si debbano intendere Tiro e le anime dei Tirii&#160;<a href="#_FtntDown24_4" id="_FtntUp24_4">[24]</a>: se questa che è situata nella Fenicia o altra di cui questa che conosciamo in terra è immagine; se le anime sono dei Tirii qui sulla terra 0 di quelli che abitano la Tiro spirituale; non vogliamo infatti dare l’impressione di trattare quasi di passaggio argomenti importanti ed oscuri, che esigono che vi si dedichi apposito studio e fatica.</p>

  <p class="Normal">5. Ancora di un’altra potenza contraria ecco cosa ci insegna Isaia. Egli dice: <i>Come è caduto dal cielo Lucifero, che sorgeva al mattino? È stato infranto e battuto a terra colui che voleva assoggettare tutte le genti. Tu dicesti in cuor hio: Salirò in cielo, porrò il mio trono sopra le stelle del cielo, siederò su un monte altissimo sopra i monti altissimi che sono a settentrione, salirò sulle nubi, sarò simile all’altissimo. Ora invece sarai immerso nell’inferno e nelle profondità della terra. Quanti ti vedranno si stupiranno e diranno: Ecco l’uomo che amareggiava tutta la terra, che sconvolgeva i re, che ha reso deserto tutto il mondo, che ha distrutto le città e non ha messo in libertà i prigionieri. Tutti i re riposano con onore, ognuno nella sua dimora: tu invece sei gettato sui monti come morto esecrabile con molti morti, che sono stati trafitti dalle spade e sono discesi all’inferno. Come un vestito impregnato e imbrattato di sangue non può essere mondo, neppure tu sarai mondo poiché hai distrutto la mia terra ed hai ucciso il mio popolo: non rimarrai in eterno, stirpe pessima. Prepara i tuoi figli ad essere uccisi per i peccati di tuo padre, perché non risorgano, ereditino la terra e la riempiano di guerre. Sorgerò contro di loro, dice il signore Sabaoth, e sopprimerò il loro nome, ciò che ne resta e la loro stirpe</i> (<i>Is</i>., 14, 12 segg.).</p>

  <p class="Normal">Si vede chiaramente&#160;<a href="#_FtntDown25_4" id="_FtntUp25_4">[25]</a> anche in questo passo che è caduto dal cielo colui che prima era Lucifero e sorgeva al mattino. Se infatti, come alcuni credono, egli era natura di tenebre, come prima avrebbe potuto esser detto Lucifero? O in che modo poteva sorgere al mattino chi in sé non aveva nulla che provenisse dalla luce? Anche il salvatore ci ammaestra sul diavolo dicendo: <i>Ecco vedo Satana che è caduto dal cielo come una folgore</i> (<i>Lc</i>., 10<i>, </i>18): infatti un tempo era luce. Ma anche il nostro signore, che è verità (<i>Io</i>., 14, 6), ha paragonato la grandezza della sua gloriosa venuta proprio alla folgore dicendo: <i>Come infatti la folgore rifulge da un capo all’altro del cielo, così sarà anche la venuta del Figlio dell’uomo</i> (<i>Mt</i>., 24, 27). D’altra parte egli paragona anche Satana alla folgore e dice che egli è caduto dal cielo per indicare così che anche quello una volta era stato in cielo, aveva avuto sede fra i santi, aveva partecipato della luce di cui partecipano tutti i santi, di cui son fatti gli angeli di luce (<i>II Cor</i>., 11, 14) e per cui gli apostoli son detti dal signore luce del mondo (<i>Mt</i>., 5, 14). Così anche questo una volta era luce&#160;<a href="#_FtntDown26_4" id="_FtntUp26_4">[26]</a>, prima che prevaricasse e cadesse in questo luogo e la sua gloria si tramutasse in polvere (<i>Is</i>., 14, 11), ciò che è proprio degli empi - come dice anche il profeta -, per cui fu chiamato anche principe di questo mondo (<i>Io</i>., 12, 31), cioè di questa dimora terrena. Infatti egli esercita il dominio su quanti hanno seguito la sua malvagità, poiché tutto questo mondo (per mondo qui indico la terra&#160;<a href="#_FtntDown27_4" id="_FtntUp27_4">[27]</a> ) è in potere del maligno (<i>I Io</i>., 5, 19), cioè di questo apostata. Che costui sia apostata&#160;<a href="#_FtntDown28_4" id="_FtntUp28_4">[28]</a> dice anche il signore in Giobbe: <i>Prenderai con l’amo il dragone apostata (Iob,</i> 40, 25): è certo infatti che per dragone&#160;<a href="#_FtntDown29_4" id="_FtntUp29_4">[29]</a> s’intende il diavolo.</p>

  <p class="Normal">Pertanto le potenze contrarie sono definite apostati e di loro si dice che una volta sono state immacolate; d’altra parte, all'infuori del Padre del Figlio e dello Spirito santo nulla è immacolato per natura, ma in ogni creatura la santità è elemento accidentale&#160;<a href="#_FtntDown30_4" id="_FtntUp30_4">[30]</a> (e ciò che è accidentale può venir meno); e le potenze contrarie un tempo sono state immacolate e sono state insieme con quelle che restano ancora immacolate: di qui si vede che per natura e sostanza&#160;<a href="#_FtntDown31_4" id="_FtntUp31_4">[31]</a> nessuno è immacolato o contaminato. Risulta&#160;<a href="#_FtntDown32_4" id="_FtntUp32_4">[32]</a> che dipende da noi e dalle nostre azioni essere beati e santi oppure per inerzia e negligenza passare dalla beatitudine al male ed alla perdizione, a punto tale che l'eccessivo progresso nel male (se così si può dire) fa giungere uno, che si sia trascurato fino a questo punto, nella condizione di diventare quella che è definita potenza contraria.</p>

  <p class="Normal"></p>

  <hr/>

  <p class="NotaPie"><a href="#_FtntUp1_6" id="_FtntDown1_6">[1]</a> Il titolo che Fozio tramanda per questo capitolo è l’ultimo che egli dà per il libro I, e a ragione perché questa ultima parte del libro, pur con varia articolazione rilevata dai titoli tramandati nei mss. rufiniani, è tutta dedicata alla trattazione delle creature razionali: suddivisioni origine destino. Nel cap. 5 distinguiamo tre parti: prima (§§ 1-2) Origene determina tre categorie di esseri razionali: angeli demoni uomini, e per le prime due passa in rassegna i vari nomi con cui esse sono chiamate nella scrittura. Nel § 3 abbiamo la fondamentale affermazione che le condizioni attuali degli angeli e dei demoni non sono immutabili, e non sono conseguenza di particolare costituzione naturale, bensì di meriti e demeriti anteriori al loro attuale stato. Nei §§ 4-5 Origene ribadisce questo concetto mediante la citazione di passi scritturistici dai quali deduce che i demoni sono tali per conseguenza di peccati commessi quando erano in condizione di angelica beatitudine. Alcuni argoménti trattati in questo capitolo possono risultare ben lontani dalla nostra mentalità: p. es. là dove Origene puntigliosamente esamina gli svariati nomi con cui le gerarchie angeliche sono chiamate nella scrittura, dimostrando interesse che nella sua età riscontriamo non di rado fra cristiani e pagani, e che in lui è acuito dalla tendenza a rendersi conto di ogni termine e di ogni sfumatura di significato che la scrittura gli proponeva. Ma al di là di questa problematica a noi così estranea, va rilevata e posta nel dovuto rilievo la netta affermazione, contro il determinismo gnostico, che ognuno è artefice del proprio destino e che la sua condizione è diretta conseguenza dell’uso, buono o cattivo, che egli ha fatto del libero arbitrio di cui Dio l’ha dotato. Per il valore di <i>nature</i> cfr. I, 7, 1. 2; II, 9, 5.</p>

  <p class="NotaPie"><a href="#_FtntUp2_6" id="_FtntDown2_6">[2]</a> Paolo li aveva dedotti dalla letteratura apocalittica giudaica, dove questo genere di speculazioni, il cui interesse già si avverte negli ultimi libri del VT, aveva trovato larghissima diffusione: cfr. <i>I Henoch</i>, 61, 10; <i>II Henoch</i>, 20, 1; <i>Test, Levi</i>, 3; <i>Test, Adae</i>, 4. A questo passo origeniano allude Antipatro di Bostra presso <span class="Vers">Ioann. Damasc</span>., <i>Sacra Parall</i>., II, PG XLVI, 501.</p>

  <p class="NotaPie"><a href="#_FtntUp3_6" id="_FtntDown3_6">[3]</a> Questa espressione paolina ha molto impressionato Origene che la ricorda più volte: II, 11, 7; <i>Co. Io</i>., I, 31 (34). In essa egli scorgeva accenno agl’infiniti misteri divini che solo i beati avrebbero meritato di conoscere. Inoltre essa si armonizzava bene con la sua concezione degli esseri razionali. Infatti, poiché la loro condizione era conseguenza dell’uso che avevano fatto del libero arbitrio, all’infinita varietà dei loro movimenti doveva corrispondere infinita varietà di condizioni: cfr. <i>Co. Io</i>., XIX, 22 (5); <i>De Pr</i>., II, 1, 2; II, 9, 4. Per le potenze cfr. anche II, 11, 5.</p>

  <p class="NotaPie"><a href="#_FtntUp4_6" id="_FtntDown4_6">[4]</a> Cfr. I, 3, 6 e relativa nota.</p>

  <p class="NotaPie"><a href="#_FtntUp5_6" id="_FtntDown5_6">[5]</a> Cfr. anche <i>Co. Io</i>., XX, 23 (20). È evidente l’influsso dell’intellettualismo greco per cui vivere secondo virtù s’identificava con vivere secondo ragione. Ma a questo motivo si sovrappone uno tipicamente cristiano, in quanto la ragione (logos) cui l’uomo deve uniformarsi è Cristo stesso, ragione divina: cfr. I, 3, 6 e relative note.</p>

  <p class="NotaPie"><a href="#_FtntUp6_6" id="_FtntDown6_6">[6]</a> Origene ne tratta soprattutto a II, 10 4-5. Per il concetto di retribuzione cfr. I, 6, 1; <i>C. Cels</i>., IV, 99; <i>Ho. Ier</i>., 20, 2.</p>

  <p class="NotaPie"><a href="#_FtntUp7_6" id="_FtntDown7_6">[7]</a> Cfr. ancora <i>Co. Io</i>., XX, 25 (21); <i>Ho. Ier</i>., 20, 1 seg.; <i>Ho. Ez</i>., 1, 3.</p>

  <p class="NotaPie"><a href="#_FtntUp8_6" id="_FtntDown8_6">[8]</a> Per i nomi delle gerarchie angeliche presi in accezione negativa cfr. <i>Asc. Is</i>., 1, 3; 10, 15.</p>

  <p class="NotaPie"><a href="#_FtntUp9_6" id="_FtntDown9_6">[9]</a> Il fatto che anche questi spiriti celesti, come quelli terreni e infernali, piegheranno le ginocchia dinanzi a Cristo in segno di sottomissione e quindi di conversione, convince Origene che anche essi sono spiriti cattivi: per la sottomissione a Cristo cfr. III, 5, 6 segg.</p>

  <p class="NotaPie"><a href="#_FtntUp10_6" id="_FtntDown10_6">[10]</a> Questa parafrasi che del testo ebraico danno i LXX deriva dalla concezione giudaica secondo cui ogni nazione sarebbe stata affidata da Dio alla guida di un angelo e solo Israele sarebbe rimasto sotto la diretta protezione di Dio: cfr. <i>Dan</i>., 10 13 segg.; <i>Eccli</i>., 17, 17; <i>Test. Nepht</i>., 8, Charles, p. 363; <i>Iubil</i>., 15, 31 seg.; <span class="Vers">Phil</span>., <i>De post. Cain</i>, 26; <i>I Henoch</i>, 89, 51 segg. In ambiente cristiano cfr. <span class="Vers">Iren</span>., <i>Adv. Haer</i>., III, 12, 9; <span class="Vers">Clem</span>., <i>Str</i>., VI, 17, 157; VII, 2, 6. Origene conosce anche l’esatta versione del passo<i>... stabilì i confini delle genti secondo il numero dei figli d’Israele</i>, ma adopera molto spesso l’altra, come qui, perché egli sviluppa molto la dottrina degli angeli delle nazioni: cfr. I, 8, 1; III, 3, 2, 3 e nota; <i>Ho. Gen</i>., 9, 3; <i>Ho. Luc</i>., 12, 3; <i>C. Cels</i>., V, 30 (collegamento con l’episodio della torre di Babele); <i>Co. Io</i>., XIII, 50 (49); <i>Ho. Ier</i>., 5, 2. Cfr. J. <span class="Vers">Daniélou</span>, Origène, pp. 222 segg.</p>

  <p class="NotaPie"><a href="#_FtntUp11_6" id="_FtntDown11_6">[11]</a> Clemente aveva descritto la suprema gerarchia angelica, quella dei sette protoctisti, come assolutamente perfetta e sottratta ad ogni possibilità di peccato e degradazione (<i>Exc. ex Theod</i>., 10). Per gli altri angeli, invece, Clemente ammette la possibilità di mutamento, e anche lui condivide l’opinione comune che considerava alcuni degli angeli incorsi nel peccato.</p>

  <p class="NotaPie"><a href="#_FtntUp12_6" id="_FtntDown12_6">[12]</a> Si tratta della concezione gnostica (Valentiniani) che distingueva gli uomini e gli esseri razionali in genere in tre categorie <i>naturaliter</i> distinte fra loro: cfr. I, 8, 2 e nota; <span class="Vers">Iren</span>., <i>Adv. Haer</i>., I, 6, 1; <i>Exc. ex Theod</i>., 56. Origene, come vedremo, combatte questa dottrina in più punti dei <i>Princìpi</i>, e soprattutto nel <i>Commento a Giovanni</i>, là dove riporta e confuta le interpretazioni giovannee del valentiniano Eracleone.</p>

  <p class="NotaPie"><a href="#_FtntUp13_6" id="_FtntDown13_6">[13]</a> Origene considera i nomi che contraddistinguono le gerarchie angeliche come indicativi della loro attività: ciò gli deriva anche dalla tendenza ad interpretare ogni parola della scrittura secondo il suo significato più preciso. Cfr. anche <i>C. Cels</i>., V, 4; <i>Co. Io</i>., II, 23 (17); <span class="Vers">Tert</span>.; <i>De anima</i>, 37, 1.</p>

  <p class="NotaPie"><a href="#_FtntUp14_6" id="_FtntDown14_6">[14]</a> Questo argomento è sviluppato a fondo, in polemica col determinismo gnostico di Eracleone, a <i>Co. Io</i>., XX, 23 (20); 28 (22).</p>

  <p class="NotaPie"><a href="#_FtntUp15_6" id="_FtntDown15_6">[15]</a> Cfr. I, 2, 13; I, 6, 2; I, 8, 3; <i>Ho. Reg</i>., I, 11; <i>Ho Num</i>., 11, 8; <i>C. Cels</i>., VI, 44.</p>

  <p class="NotaPie"><a href="#_FtntUp16_5" id="_FtntDown16_5">[16]</a> Qui Schnitzer postula una lacuna in cui Origene avrebbe trattato della negligenza e caduta delle creature razionali, da colmare in parte con <span class="Vers">Hier</span>., <i>Ep</i>. 124, 3 <i>da grande negligenza e inerzia deriva che uno si degrada e regredisce a punto tale da comportarsi come un animale irrazionale ed essere racchiuso in un corpo pesante</i>. Koetschau, come abbiamo visto, si serve di questo passo per colmare la supposta lacuna a I, 4, 1, e in realtà nulla del testo rufiniano fa supporre in questo punto l’esistenza di una lacuna. A collocare qui il passo geronimiano si arriva solo per esclusione: esso è introdotto come citazione letterale ed è presentato come facente parte del capitolo sulle creature razionali che segue la trattazione iniziale sulla trinità. Esso precede altra citazione geronimiana tratta dallo stesso capitolo che ha il corrispondente rufiniano al, 5, 5. È perciò giocoforza sistemare il passo nel cap. 5 prima dell’altro: Schnitzer e Bardy pensano a questo punto; io credo che forse il passo geronimiano trovi migliore sistemazione nel § 4: cfr. <i>infra</i>.</p>

  <p class="NotaPie"><a href="#_FtntUp17_4" id="_FtntDown17_4">[17]</a> Il richiamo alla regola di fede o di pietà come preciso riferimento in questioni complesse e controverse e punto di partenza per l’indagine è frequente nell’opera origeniana: I, 7, 1; II, 4, 1; II, 9, 1; III, 1, 1; IV, 2, 1. Per l’uso, nelle traduzioni rafiniane, di formule come <i>fides ecclesiale</i>, <i>regula fidei</i>, <i>regula Christiana</i>, <i>regula veritatis</i> (<i>apostolicae</i>, <i>christianae</i>) ecc., per indicare la regola di fede che Origene indicava usualmente con xavcliv (cfr. <i>Co. Io</i>., XIII, 16) cfr. D. <span class="Vers">Van Den Eynde</span>, <i>Les normes de l’en- seìgnement chrétien</i>, Paris, 1933, pp. 308 segg. e <span class="Vers">Baud</span>, in RSR, 1967, pp. 161 segg. Quanto a regula pietatis, l’espressione corrisponde al concetto che Origene esprime a III, 1, 17 con τερεῖν τὸ εὐσεβές, per sotto- lineare il rispetto che si deve avere per la divinità nell’indagine teologica: cfr. <span class="Vers">Baud</span>, pp. 200 segg., e la stessa espressione a III, 1, 7. 17. 23; III, 5. 3; IV, 3. 14-</p>

  <p class="NotaPie"><a href="#_FtntUp18_4" id="_FtntDown18_4">[18]</a> Questo motivo sarà ampiamente sviluppato in vari punti dell’opera; cfr. anche <i>Co. Rom</i>., V, 10.</p>

  <p class="NotaPie"><a href="#_FtntUp19_4" id="_FtntDown19_4">[19]</a> Ritengo che a questo punto si possa inserire in maniera abbastanza soddisfacente il passo di <span class="Vers">Hier</span>., <i>Ep</i>. 124, 3 riportato alla fine del § 3</p>

  <p class="NotaPie"><a href="#_FtntUp20_4" id="_FtntDown20_4">[20]</a> Espressioni come queste, con le quali Ezechiele aveva immaginosamente descritto la potenza dei Tiri e del loro principe, interpretate alla lettera si prestavano ad essere riferite a potenza celeste decaduta; si tenga presente che nell’interpretazione del testo sacro Origene parte sempre da rigido apprezzamento letterale dell’espressione per far scaturire di lì l’allegoria. Cfr. anche IV, 3, 9.</p>

  <p class="NotaPie"><a href="#_FtntUp21_4" id="_FtntDown21_4">[21]</a> Il simbolismo di questo passo è oscuro anche all’esegeta moderno: forse si può ravvisare lontana allusione a <i>Gen</i>., 3, 24 (cfr. <i>Ez</i>., 10 2); ma tutto il contesto sembra presentare reminiscenze, oltre che del paradiso terrestre, anche di mitologie orientali.</p>

  <p class="NotaPie"><a href="#_FtntUp22_4" id="_FtntDown22_4">[22]</a> Si rilevi la solita punta antignostica.</p>

  <p class="NotaPie"><a href="#_FtntUp23_4" id="_FtntDown23_4">[23]</a> Il riferimento del principe di Tiro all’angelo cui era stato assegnato il dominio di questa terra è anche in <i>Ho. Ez</i>., 13, 1 dove il passo qui riportato è ampiamente commentato e dove nello stesso modo sono interpretati i passi di Isaia (cap. 14) e di Ezechiele (cap. 29) contro i re di Babilonia e di Egitto. A <i>C. Cels</i>., VI, 44 il principe di Tiro è senz’altro identificato con Satana. A <i>Co. Io</i>., XX, 21 (19) il riferimento è generico ad una potenza avversa.</p>

  <p class="NotaPie"><a href="#_FtntUp24_4" id="_FtntDown24_4">[24]</a> Per interpretazione allegorica dei Tirii cfr. <i>Co. Io</i>., X, 41 (25). A <i>De Pr</i>., IV, 3, 6 segg. gli Israeliti sono interpretati come figura di esseri celesti.</p>

  <p class="NotaPie"><a href="#_FtntUp25_4" id="_FtntDown25_4">[25]</a> La profezia di Isaia contro il re di Babilonia è interpretata con riferimento alla caduta di Satana dal cielo già nel NT: cfr. <i>Lc</i>., 10 18 (rilevato <i>infra</i> da Origene); <i>Apoc</i>., 8, 10; 9, 1, e anche <i>Io</i>., 12, 31. Da questa interpretazione deriva l’applicazione al diavolo del nome Lucifero. Per il collegamento fra i vari passi qui citati da Origene cfr. anche <i>Ho, Ez</i>., 1, 3; 13, 1 seg. Sull’invidia come causa del peccato cfr. <i>Co. Io</i>., XX, 26 (21); sulla superbia cfr. <i>De Pr</i>., III, I, 12 e nota; sulla caduta di Satana e la sua prigionia nel corpo cfr. <i>Co. Io</i>., I, 17.</p>

  <p class="NotaPie"><a href="#_FtntUp26_4" id="_FtntDown26_4">[26]</a> Cfr. anche I, 8, 3.</p>

  <p class="NotaPie"><a href="#_FtntUp27_4" id="_FtntDown27_4">[27]</a> Cfr. la stessa precisazione a <i>Co. Gen</i>., III, PG XII, 89, dove Origene rigetta l’opinione di coloro che nel mondo dominato dal maligno includevano anche i cieli. Proprio qui nei <i>Princìpi</i> Origene prospetta tutto il mondo come originato dalla caduta degli esseri razionali; ma il dominio del maligno si estende solo sulle parti più basse di esso, quindi sugli esseri che avevano peccato gravemente. Cfr. la stessa precisazione a <i>C. Cels</i>., VI, 59. Sul rapporto terra-inferi e sulla relatività di questi concetti cfr. IV, 3, 10 segg.; <i>Co. Io</i>., XIX, 20 (5).</p>

  <p class="NotaPie"><a href="#_FtntUp28_4" id="_FtntDown28_4">[28]</a> Rufino mantiene il termine greco, ma qui e sotto ritiene opportuno chiosare: <i>id est refuga</i>.</p>

  <p class="NotaPie"><a href="#_FtntUp29_4" id="_FtntDown29_4">[29]</a> Per il riferimento al diavolo dei mostri descritti a <i>Iob</i>., 40 cfr. <i>Co. Io</i>., XX, 22 (20); <i>De Orat</i>., 26, 5.</p>

  <p class="NotaPie"><a href="#_FtntUp30_4" id="_FtntDown30_4">[30]</a> Cfr. I, 3, 8; I, 5, 2; I, 8, 3.</p>

  <p class="NotaPie"><a href="#_FtntUp31_4" id="_FtntDown31_4">[31]</a> In chiusura dell'argomento Origine ribadisce ancora una volta la fondamentale affermazione antignostica.</p>

  <p class="NotaPie"><a href="#_FtntUp32_4" id="_FtntDown32_4">[32]</a> <i>risulta... contraria</i> (1. 8): cfr. la citazione letterale del passo, senza apprezzabili variazioni a <span class="Vers">Hibr</span>., <i>Ep</i>. 124, 3: ne diamo traduzione a <i>Introduzione</i>, p. 63.</p>

  <div class="fixedButton">
    <a href="#start_6"><img src="../Images/Flecha.png" width="50%"/></a>
  </div>

  <a id="section_7"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_20">6. [LA FINE]&#160;<a href="#_FtntDown1_7" id="_FtntUp1_7">[1]</a></h2>

  <p class="Normal">1. La fine&#160;<a href="#_FtntDown2_7" id="_FtntUp2_7">[2]</a> del mondo è prova che tutte le cose son giunte alla piena realizzazione. Questo fatto qui ci ricorda che se qualcuno è preso dal desiderio di leggere e conoscere argomenti così ardui e difficili deve avere intelligenza coltivata e completa. Infatti&#160;<a href="#_FtntDown3_7" id="_FtntUp3_7">[3]</a> se egli non avrà avuto una certa esperienza di questioni di tal genere, questi argomenti gli sembreranno inutili e superflui; se poi è pieno di pregiudizi ed è prevenuto su altre questioni, li riterrà eretici e contrari all’ortodossia, senza cercare di convincere col ragionamento ma giudicando secondo i suoi pregiudizi. Del resto anche noi li esponiamo con gran timore e cautela, esaminando e discutendo&#160;<a href="#_FtntDown4_7" id="_FtntUp4_7">[4]</a> più che esprimendo soluzione sicura e ben definita. Infatti già prima abbiamo indicato i punti che debbono essere fissati con precisa regola; e credo di essermi comportato in questo modo, secondo le mie capacità, quando ho parlato della trinità&#160;<a href="#_FtntDown5_7" id="_FtntUp5_7">[5]</a>: ma di questo argomento mi occupo più per discutere che per definire.</p>

  <p class="Normal">La fine del mondo avverrà quando ognuno sarà assoggettato alle pene&#160;<a href="#_FtntDown6_7" id="_FtntUp6_7">[6]</a> secondo i propri peccati (<i>Mt</i>., 24, 36); e Dio solo conosce il tempo in cui ognuno riceverà ciò che merita. Riteniamo comunque che la bontà di Dio per opera di Cristo richiamerà tutte le creature ad unica fine, dopo aver vinto e sottomesso anche gli avversari. Dice infatti la sacra scrittura: <i>Disse il signore al mio signore: Siedi alla mia destra finché porrò i tuoi nemici sgabello dei tuoi piedi</i> (<i>Ps</i>., 109, 1). Se non sembra chiaro ciò che vuol dire la parola del profeta, apprendiamolo più apertamente da Paolo che dice: <i>Bisogna che Cristo regni finché non avrà posto tutti i suoi nemici sotto i suoi piedi</i> (<i>I Cor</i>., 15, 25). E se neppure queste parole così evidenti dell’apostolo ci hanno chiarito a sufficienza che cosa significhi porsi i nemici sotto i piedi, sta a sentire come continua: <i>Bisogna infatti che tutto gli sia soggetto</i> (<i>I Cor</i>., 15, 27). Ma che cos’è la soggezione per cui tutto deve essere soggetto a Cristo? Io credo che sia quella per cui anche noi desideriamo essergli soggetti, per la quale gli sono soggetti gli apostoli e tutti i santi che l’hanno seguito: infatti soggezione per cui siamo soggetti a Cristo significa salvezza che Cristo dà ai suoi soggetti, secondo quanto diceva anche Davide: <i>Non sarà soggetta a Dio la mia anima? infatti da lui viene la mia salvezza</i>&#160;<a href="#_FtntDown7_7" id="_FtntUp7_7">[7]</a> (<i>Ps</i>., 61, 1).</p>

  <p class="Normal">2. Osservando tale fine, in cui tutti i nemici saranno soggetti a Cristo e sarà distrutto anche l'ultimo nemico, la morte, e Cristo, cui tutto è stato assoggettato, consegnerà il regno a Dio padre (<i>I Cor</i>., 15, 24 segg.), da essa conosciamo l’inizio delle cose. Infatti la fine è sempre simile all’inizio&#160;<a href="#_FtntDown8_7" id="_FtntUp8_7">[8]</a>: e come una sola è la fine di tutto, così dobbiamo intendere uno solo l’inizio di tutto; e come una sola è la fine di molteplici cose, così da un solo inizio sono derivate cose molto varie e differenti, che di nuovo per la bontà di Dio, la soggezione di Cristo e l’unità dello Spirito santo sono riportate ad una sola fine, che è simile all’inizio. Mi riferisco a tutti coloro che, piegando il ginocchio nel nome di Gesù, per ciò stesso hanno dato segno della loro soggezione, le creature celesti terrestri e infernali (<i>Phil</i>., 2, 10): questi tre nomi indicano il complesso di tutti gli esseri creati, cioè tutti coloro che avendo avuto unica e uguale origine, variamente spinti ognuno dai suoi impulsi, sono stati distribuiti in diversi ordini a seconda dei loro meriti, poiché in tutti costoro il bene non era presente in maniera sostanziale&#160;<a href="#_FtntDown9_7" id="_FtntUp9_7">[9]</a>, come invece in Dio, in Cristo e nello Spirito santo.</p>

  <p class="Normal">Infatti nella sola trinità, che è il creatore di tutto&#160;<a href="#_FtntDown10_7" id="_FtntUp10_7">[10]</a>, il bene esiste in modo sostanziale: gli altri esseri lo posseggono in forma accidentale e tale che può venire meno, e si trovano nella beatitudine&#160;<a href="#_FtntDown11_7" id="_FtntUp11_7">[11]</a> solo allorché partecipano della santità della sapienza e della stessa divinità. Se però trascurano&#160;<a href="#_FtntDown12_7" id="_FtntUp12_7">[12]</a> questa partecipazione, per la propria inerzia&#160;<a href="#_FtntDown13_7" id="_FtntUp13_7">[13]</a> chi prima chi dopo, chi più chi meno, diventano causa della loro caduta. Poiché, come ho già detto, grandissima è la varietà di queste cadute, per cui uno decade dalla propria condizione, in rapporto ài movimenti della mente e della volontà, in quanto uno più leggermente uno più gravemente scende in basso, il giusto giudizio della provvidenza di Dio fa sì che a ognuno tocchi ciò che merita per il suo peccato in rapporto alla diversità dei movimenti. Fra coloro che sono rimasti nella condizione iniziale&#160;<a href="#_FtntDown14_7" id="_FtntUp14_7">[14]</a> che abbiamo detto simile alla futura fine, nell’ordinamento e nell’economia del mondo alcuni sono assegnati all’ordine degli angeli&#160;<a href="#_FtntDown15_7" id="_FtntUp15_7">[15]</a>, altri delle potenze, altri dei principati, altri delle potestà (certo per esercitare il potere su coloro che hanno bisogno di avere su di loro una potestà [<i>I Cor</i>., 11, 10]), altri dei troni, per giudicare e reggere coloro che di ciò hanno bisogno, ad altri viene assegnata la dominazione su coloro che sono soggetti. Per aver ben meritato e per aver progredito nell’imitazione e nella partecipazione di Dio&#160;<a href="#_FtntDown16_6" id="_FtntUp16_6">[16]</a>, essi hanno ottenuto tutto ciò dal giusto giudizio della provvidenza divina. Coloro poi&#160;<a href="#_FtntDown17_5" id="_FtntUp17_5">[17]</a> che sono decaduti dalla primitiva beatitudine, ma non in maniera irrimediabile, sono assoggettati, per essere amministrati e retti, agli ordini beati di cui sopra abbiamo parlato, perché usando del loro aiuto, migliorati&#160;<a href="#_FtntDown18_5" id="_FtntUp18_5">[18]</a> da precetti e da insegnamenti salutari, possano essere restituiti alla primitiva condizione di beatitudine. Per quanto posso supporre, credo che di costoro è formato l’ordine degli uomini, che nel secolo futuro&#160;<a href="#_FtntDown19_5" id="_FtntUp19_5">[19]</a> o in quelli che verranno ancora appresso, quando secondo Isaia ci sarà un nuovo cielo ed una nuova terra (<i>Is</i>., 65, 17; 66, 22), saranno restituiti a quella unità che il signore Gesù promette dicendo a suo Padre circa i discepoli: <i>Non ti prego solo per questi ma per tutti coloro che per la loro parola crederanno in me, perché tutti siano una cosa sola; come io, Padre, sono in te e tu in me, così anche questi in noi siano una cosa sola</i> (<i>Io</i>., 17, 20 seg.) e ancora: <i>Affinché siano una cosa sola come noi siamo una cosa sola, io in loro e tu in me, affinché anche essi siano perfettamente uno</i> (<i>Io</i>., 17, 22 seg.). Ed ecco la conferma dell’apostolo Paolo che dice: <i>Finché arriveremo tutti all’unità della fede a formare l’uomo perfetto nella misura che conviene alla piena maturità di Cristo</i> (<i>I Eph</i>., 4, 13); e ancora l’apostolo ci esorta, in quanto già in questa vita partecipi della chiesa che è immagine&#160;<a href="#_FtntDown20_5" id="_FtntUp20_5">[20]</a> del regno futuro, ad imitarne anche l’unità dicendo: <i>Affinché tutti diciate le stesse cose; e non ci siano fra voi divisioni, ma tutti siate perfettamente uniti nello stesso pensiero e nello stesso sentire</i> (<i>I Cor</i>., 1, 10).</p>

  <p class="Normal">3. Dobbiamo poi sapere&#160;<a href="#_FtntDown21_5" id="_FtntUp21_5">[21]</a> che alcuni di coloro che decaddero dall’unico principio che abbiamo ricordato, si abbandonarono a comportamento così indegno e malvagio che nón solo sono stati ritenuti indegni dei precetti e degli insegnamenti con i quali le potenze celesti educano ed istruiscono per mezzo del corpo il genere umano, ma addirittura son diventati nemici ed ostili nei confronti di coloro che sono istruiti ed educati. Per cui tutta la nostra vita mortale presenta lotte e contrasti&#160;<a href="#_FtntDown22_5" id="_FtntUp22_5">[22]</a>, poiché lottano e si adoperano contro noi coloro che sconsideratamente sono decaduti dalla loro felice condizione, quelli che son chiamati il diavolo ed i suoi angeli (<i>Mt</i>., 25, 41), e le altre gerarchie del male che l’apostolo ha nominato tra le potenze contrarie (<i>I Eph</i>., 6, 12).</p>

  <p class="Normal">Se poi alcuni&#160;<a href="#_FtntDown23_6" id="_FtntUp23_5">[23]</a>, in questi ordini che agiscono sotto il comando del diavolo e ubbidiscono alla sua malvagità, potranno una volta nei secoli futuri convertirsi al bene, poiché in loro è sempre presente il libero arbitrio, ovvero la malvagità&#160;<a href="#_FtntDown24_5" id="_FtntUp24_5">[24]</a> persistente ed inveterata si trasforma per la consuetudine come in una natura, esaminalo pure tu che leggi, anche se comunque né in questi secoli temporali e visibili né in quelli invisibili ed eterni (<i>II Cor</i>., 4, 18) questa parte della creazione potrà discordare profondamente rispetto all’unità e armonia finali. Frattanto sia in questi secoli visibili e temporali sia in quelli invisibili ed eterni si provvede a tutti costoro con misura e discernimento, in relazione all’ordine e al merito. Così prima alcuni, poi altri, altri proprio negli ultimi tempi e per mezzo di pene più pesanti e dolorose, lunghe e sopportate, per così dire, per molti secoli&#160;<a href="#_FtntDown25_5" id="_FtntUp25_5">[25]</a>, tutti infine rinnovati dagl’insegnamenti e da severe correzioni&#160;<a href="#_FtntDown26_5" id="_FtntUp26_5">[26]</a> saranno reintegrati prima fra gli angeli poi fra le gerarchie superiori; e così assunti gradatamente sempre più in alto arriveranno fino alle realtà invisibili ed eterne, dopo aver percorso uno per uno gli uffici delle gerarchie celesti al fine di essere istruiti. Di qui, come penso, si deduce che ogni natura razionale può passare da un ordine all’altro e giungere, uno per uno, da tutti a tutti, poiché ciascuno in forza del libero arbitrio progredisce e regredisce variamente in relazione ai propri movimenti e impulsi.</p>

  <p class="Normal">4. Poiché Paolo dice che alcune realtà sono visibili e temporali, altre invece, oltre a queste, invisibili ed eterne&#160;<a href="#_FtntDown27_5" id="_FtntUp27_5">[27]</a> (<i>II Cor</i>., 4, 18), esaminiamo in che senso queste realtà visibili siano temporali: se perché non esisteranno assolutamente più nei lunghi secoli futuri, nei quali la dispersione e divisione dell’unico principio sarà reintegrata in un’unica e medesima fine e somiglianza; ovvero perché passerà la figura delle cose temporali, ma non sarà completamente dissolta la loro sostanza. Paolo sembra confermare la seconda ipotesi quando dice: <i>Infatti passerà la figura di questo mondo</i> (<i>I Cor</i>., 7, 31). E anche Davide sembra rivelare le stesse cose quando dice: <i>I cieli periranno, ma tu resterai; tutti invecchieranno come un vestito, e tu come una veste li cambierai: come un vestito saranno cambiati</i> (<i>Ps</i>., 101, 27). Se infatti i cieli saranno cambiati, certo non perisce ciò che viene cambiato; e se passa la figura di questo mondo, ciò non significa che la sostanza materiale sarà completamente distrutta, ma che avverrà cambiamento di qualità e trasformazione di figura. Anche Isaia senza dubbio propone un concetto di questo genere quando profetizza che ci sarà un nuovo cielo ed una nuova terra (<i>Is</i>., 65, 17). E rinnovamento del cielo e della terra, trasformazione della figura di questo mondo, cambiamento dei cieli sono certamente preparati per coloro che, percorrendo la via che abbiamo sopra indicato, tendono a quel fine di beatitudine in cui è detto che anche i nemici saranno sottomessi e Dio sarà tutto in tutti&#160;<a href="#_FtntDown28_5" id="_FtntUp28_5">[28]</a> (<i>I Cor</i>., 15, 25, 28). Se qualcuno pensa&#160;<a href="#_FtntDown29_5" id="_FtntUp29_5">[29]</a> che in questa fine la natura materiale, cioè corporea, perirà completamente, io non riesco proprio a capire come tante sostanze possano vivere e sussistere senza corpo, là dove è prerogativa del solo Dio, cioè del Padre Figlio e Spirito santo, esistere senza sostanza materiale&#160;<a href="#_FtntDown30_5" id="_FtntUp30_5">[30]</a> e senza alcuna unione con elementi corporei. Perciò altri forse dirà che in quella fine ogni sostanza corporea sarà così monda e purificata da potersi intendere a mo’ di etere e di celeste purezza e integrità. Come effettivamente stia la cosa, lo sa solo Dio&#160;<a href="#_FtntDown31_5" id="_FtntUp31_5">[31]</a> e quello che per intercessione di Cristo e dello Spirito santo gli è amico&#160;<a href="#_FtntDown32_5" id="_FtntUp32_5">[32]</a> (<i>Io</i>., 15, 15).</p>

  <p class="Normal"></p>

  <hr/>

  <p class="NotaPie"><a href="#_FtntUp1_7" id="_FtntDown1_7">[1]</a> Dopo aver, nel cap. 5, descritto le tre categorie di esseri razionali e aver sostenuto che la loro condizione attuale è conseguenza dell’uso che ognuno di essi ha fatto del libero arbitrio, Origene delinea sinteticamente la loro vicenda dall’inizio alla fine del mondo. Prima egli descrive la fine e propone (§ 1) la teoria dell’apocatastasi finale che vedrà la sottomissione (= conversione) a Cristo di tutti gli esseri. Quindi, sulla base del principio secondo cui la fine rappresenta il ritorno alla condizione iniziale, Origene presenta questo inizio come condizione di unità nella partecipazione di Dio: tale unità è andata perduta a causa della varietà di impulsi con cui gli esseri creati hanno reagito all’iniziale stato di uguaglianza, sia restando aderenti alla bontà divina che li aveva creati, sia da essa allontanandosi in varia misura. Ne risulta, a causa delle diverse retribuzioni, varietà di stati e condizioni che vanno dalle più eccelse gerarchie angeliche alle più refrattarie potenze demoniache. Ma a tutti è concessa la possibilità di purificarsi attraverso punizioni e insegnamenti più o meno prolungati, si che anche i demoni possono riacquistare la primitiva dignità (§§ 2-3). Nel § 4 Origene si chiede quale sarà la condizione finale del mondo, se completamente spirituale ovvero connessa sempre con la condizione corporea, anche se si tratterà di corpi purificati ed eterei. La questione è lasciata aperta. In questo capitolo si pongono tutte le questioni più spinose della cosmologia ed escatologia origeniana, che saranno sviluppate più o meno largamente nelle pagine successive. L’orientamento generale è comunque ben chiaro: le incertezze sono connesse con l’apprezzamento della traduzione rufiniana, e torneranno a proporsi sistematica- mente anche in séguito.</p>

  <p class="NotaPie"><a href="#_FtntUp2_7" id="_FtntDown2_7">[2]</a> <i>La fine... definire</i> (p. 200,I. 10): questo passo è studiato a fondo da Kettler (pp. 33 segg.) che, adducendo molti luoghi simili, ne rileva la genuinità al fine di chiarire il vero valore che Origene avrebbe annesso alla distinzione fra questioni libere e dottrine sancite dall’autorità della chiesa: egli dubita soltanto della genuinità di un passo centrale: cfr. <i>infra</i>.</p>

  <p class="NotaPie"><a href="#_FtntUp3_7" id="_FtntDown3_7">[3]</a> <i>Infatti... pregiudizi</i> (p. 200,I. 3): al Kettler (<i>toc. cit.)</i> questo passo dà l’impressione di essere stato aggiunto da Rufino, in quanto farebbe presupporre che la controversia origeniana fosse già in atto. Ma egli stesso ammette che si potrebbe trattare di replica di Origene stesso a critiche che gli erano state mosse: che la cosa sta effettivamente cosi dimostra gran copia di passi origeniani che si aggiungono al <i>Frag. in Tit</i>., PG XIV, 1306 addotto dal Kettler: cfr., p. es., <i>Ho. Gen</i>., 7, 2; 13, 3; <i>Ho. Lev</i>., 16, 4; <i>Ho. Luc</i>., 25, 6; <span class="Vers">Hier</span>., <i>Ep</i>. 84, 10.</p>

  <p class="NotaPie"><a href="#_FtntUp4_7" id="_FtntDown4_7">[4]</a> Cfr. quanto abbiamo osservato in nota a I, <i>praef</i>., 3 e I, 3, 1 sulla cautela con cui Origene propone le sue soluzioni soprattutto dove ha coscienza di non poterle suffragare completamente con l'autorità della scrittura. Cfr. anche II, 6, 2 e nota. Le questioni che qui tratta Origene, nella Prefazione erano state definite libere: cfr. I, <i>praef</i>., 5-7. 10.</p>

  <p class="NotaPie"><a href="#_FtntUp5_7" id="_FtntDown5_7">[5]</a> Cfr. I, 1-3.</p>

  <p class="NotaPie"><a href="#_FtntUp6_7" id="_FtntDown6_7">[6]</a> Cfr. I, 5, 2 e nota.</p>

  <p class="NotaPie"><a href="#_FtntUp7_7" id="_FtntDown7_7">[7]</a> Le speculazioni di Origene intorno alla fine del mondo e all’apocatastasi si fondano su <i>I Cor</i>., 15, 25 segg., interpretato alla luce della bontà divina, la quale vuole che il peccatore non muoia ma si converta e viva (<i>De Pr</i>., I, 8, 3). Perciò la sottomissione di cui, sulle tracce del salmista, parla Paolo deve essere intesa in maniera degna di Dio, sotto- missione non con violenza, ma con ragione e saggezza si da risultare spontanea (<i>De Pr</i>., I, 2, 10; <i>Co. Mat</i>., XVI, 8): <i>In che modo i nemici del salvatore siano posti dal padre come sgabello dei suoi piedi, conviene intenderlo degnamente, secondo la bontà di Dio... Infatti non dobbiamo credere che Dio ponga i nemici di Cristo come sgabello dei suoi piedi nello stesso modo in cui i nemici son posti sotto i piedi dei re terreni che li sterminano... Invece Dio pone i nemici di Cristo come sgabello dei suoi piedi non per la loro distruzione ma per la loro salvezza... Vedi perciò che per tutti costoro soggezione significa salvezza dei sottomessi</i> (<i>Ser. Mat</i>., 8). Cfr. anche <i>Co. Io</i>., VI, 57 (37); <i>Ho. XXXVI Ps</i>., 2, 1; <i>Ho. Lev</i>., 7, 2; <i>De Pr</i>., III, 6-8.</p>

  <p class="NotaPie"><a href="#_FtntUp8_7" id="_FtntDown8_7">[8]</a> <i>la fine... all’inizio</i> (p. 202, 1. 5): Koetschau fa corrispondere a questo passo: <span class="Vers">Hier</span>., <i>Ep</i>. 124, 3 <i>Dalla fine nasce il principio e dal principio la fine, e tutto varia così che chi ora è uomo in un altro mondo può diventare demone </i>(<i>= angelo) e chi è demone, se si sarà comportato con trascuratezza, sarà racchiuso in un corpo più spesso, cioè diventerà uomo. Così</i> (Origene<i>) mescola tutto, sì che un arcangelo può diventare diavolo e il diavolo tornare di nuovo ad essere arcangelo</i>, e, pur riconoscendo che la citazione non è letterale, pensa che Rufino abbia omesso il particolare del passaggio da angelo a uomo e viceversa. In realtà il passo di Girolamo sintetizza genericamente il contenuto dei §§ 3 e 4, e non c’è alcuna necessità di postulare omissione di Rufino che dei passaggi delle creature da uno stato all’altro tratta in séguito. Il concetto: fine = inizio, tipico della filosofia greca, connesso con la dottrina dell’apocatastasi finale, determina la concezione origeniana dell’assoluta uguaglianza iniziale delle creature razionali: cfr. II, 1, 1; II, 1, 3; III, 6, 3, e anche <i>Co. Io</i>., XIII, 37; <i>C. Cels</i>., VIII, 72; <span class="Vers">Ps</span>. <span class="Vers">Barn</span>., 13. La valutazione precisa del significato che Origene ha attribuito alla formula aristotelica varia in relazione al diverso modo in cui si ricostruisce la concezione origeniana della caduta degli esseri razionali. Se si ammette che per Origene tutti costoro, chi più chi meno, si erano allontanati da Dio, la fine non può significare altro che perfetta reintegrazione della condizione iniziale. Ma in connessione con i vari passi in cui la caduta non è prospettata come totale e anzi si parla di progressi delle potenze celesti rispetto alla condizione iniziale, la somiglianza fra fine ed inizio deve essere intesa soltanto nel senso che in ambedue i momenti le creature razionali erano e saranno esenti da malizia, senza perciò escludere il progresso da un momento all’altro. In questo senso è d’importanza capitale <i>De Pr</i>., III, 6, 1 dove Origene interpreta <i>Gen</i>., 1, 26 considerando come potenziale la perfezione concessa all’uomo (= esseri razionali) al momento della creazione, rispetto a quella finale. Per la trattazione sulla caduta degli esseri razionali cfr. <i>Introduzione</i>, pp. 60 segg.; cfr. anche M. <span class="Vers">Simonetti</span>, in « Riv. Cult. Class, e Med. », 1962, pp. 180 segg.</p>

  <p class="NotaPie"><a href="#_FtntUp9_7" id="_FtntDown9_7">[9]</a> Cfr. I, 5, 5; I, 8, 3.</p>

  <p class="NotaPie"><a href="#_FtntUp10_7" id="_FtntDown10_7">[10]</a> Cfr. I, 4, 3.</p>

  <p class="NotaPie"><a href="#_FtntUp11_7" id="_FtntDown11_7">[11]</a> Cfr. <i>Martyr</i>., 47; <i>C. Cels</i>., IlI, 47; <i>De Pr</i>., I, 3, 8; III, 6. 1.</p>

  <p class="NotaPie"><a href="#_FtntUp12_7" id="_FtntDown12_7">[12]</a> <i>Se però trascurano... appresso</i> (p. 204,I. 10): il testo greco è tramandato da Giustiniano (<i>Ep. ad Mennam,</i> Mansi, IX, 528). La versione latina è più ampia e parafrastica e presenta in più alcune espressioni: <i>fra coloro... fine</i> (p. 203, 11. 8-10); <i>certo... potestà</i> (p. 203, 11. 12-14); <i>per avere... divina </i>(p. 203, I. 16-204, I. 2); <i>migliorati... beatitudine</i> (p. 204, II. 6-8). Il primo e il terzo passo sono molto importanti: cfr. <i>infra</i>. Oltre a vari passi dei <i>Princìpi</i> (cfr. soprattutto II, 9, 2), alludono alla caduta delle creature razionali anche <i>Co. Io</i>., I, 17; XIII, 37; XXXII, 18 (11); <i>C. Cels</i>., IV, 40; VI, 43. Il motivo, di origine platonica (<i>Paedr</i>., 246 C; 248 CD), variamente connesso con motivi dell’apocalittica giudaica, in ambiente cristiano fu riecheggiato non solo dagli Gnostici (cfr. <span class="Vers">Orbe</span>, in « Gregorianum », 1954. pp. 18 segg.), e fu riferito sia alla caduta degli angeli sia al peccato di Adamo nel Paradiso collocato in cielo: cfr. <span class="Vers">Tat</span>., <i>Ad Graec</i>., 20; <span class="Vers">Athen</span>., <i>Legat</i>., 24 seg.; <span class="Vers">Clem</span>., <i>Str</i>., V, 14, 92 segg. Cfr. anche <span class="Vers">Orig</span>., <i>Ho. Luc</i>., 34, 3, che riporta un’antica interpretazione di <i>Lc</i>., 10 30.</p>

  <p class="NotaPie"><a href="#_FtntUp13_7" id="_FtntDown13_7">[13]</a> Per la necessità, da parte dell’anima, di assidua vigilanza cfr. <i>Sel. in Thren</i>., PG XIII, 620 seg. e <i>De Pr</i>., III, 3, 6 e nota.</p>

  <p class="NotaPie"><a href="#_FtntUp14_7" id="_FtntDown14_7">[14]</a> <span class="Vers">Daniélou</span> (<i>Origène</i>, pp. 213 seg.) che, alla pari di altri studiosi, interpreta la concezione origeniana della caduta delle creature razionali nel senso che tutte avrebbero peccato, ad eccezione dell’anima di Cristo (II, 6, 4 seg.), considera qui e altrove come interpolazioni rufiniane i passi in cui si parla di esseri razionali rimasti nella condizione originaria. Per la discussione sull’argomento rimandiamo alla <i>Introduzione</i>, pp. 60 segg. Qui rileviamo che in questo contesto sono ben due i passi incriminati (II. 8-10; 16-p. 204, 1. 2). Il fatto che essi non compaiono nel testo greco è argomento a favore del Daniélou: d'altra parte non è facile ammettere così vasta attività interpolatoria di Rufino su questo argomento qui e altrove, tanto più che il testo greco talvolta dà l’impressione di essere troppo contratto, e i primi tre passi che Rufino ha in più esprimono concetti tipici di Origene. Per di più, nel testo greco coloro che sono sotto la protezione degli angeli sono definiti <i>coloro</i> <i>che non hanno molto peccato</i>, il che fa pensare che gli angeli, di cui si parla prima, non abbiano peccato affatto. Il passo tramandato da Giustiniano va visto alla luce di ciò che precede e segue: e allora è agevole distinguere l'argomentazione in due parti: nella prima (<i>infatti</i>... <i>movimenti</i> [p. 202, 1. 15-203,1. 8]) si sostiene che la beatitudine consiste nel partecipare della santità di Dio, e che coloro che da essa si sono più o meno allontanati vengono puniti in maniera più o meno grave. Nella seconda parte (da <i>fra coloro</i> fino all’inizio del § 3) si descrive analiticamente la condizione di coloro che sono rimasti aderenti alla bontà divina (angeli), di coloro che se ne sono staccati non troppo (uomini) e di coloro che l’hanno abbandonata del tutto (demoni). Il passo tramandato da Giustiniano ci dà solo piccola parte dell’argomentazione e perciò ne falsa la prospettiva, che invece il passo di Rufino ci restituisce in maniera che complessivamente sembra soddisfacente.</p>

  <p class="NotaPie"><a href="#_FtntUp15_7" id="_FtntDown15_7">[15]</a> Cfr. <span class="Vers">Hier</span>., <i>In Eph</i>., I; PL XXVI, 491 segg., sicuramente dedotte dal perduto commento origeniano.</p>

  <p class="NotaPie"><a href="#_FtntUp16_6" id="_FtntDown16_6">[16]</a> Il concetto espresso in questo passo, che manca nel testo greco di Giustiniano, è sviluppato a fondo, sulla base di <i>Gen</i>., 1, 26, a III, 1: cfr. anche I, 8, 4; II, 9, 6; <i>Ho. Ez</i>., 1, 3.</p>

  <p class="NotaPie"><a href="#_FtntUp17_5" id="_FtntDown17_5">[17]</a> <i>Coloro poi... terra</i> (II. 2-11): il passo è tramandato anche da Girolamo (<i>Ep</i>. 124, 3), che concorda col testo greco, con cui coincide all’inizio, nel non presentare la quarta interpolazione rufiniana: cfr. <i>infra</i>.</p>

  <p class="NotaPie"><a href="#_FtntUp18_5" id="_FtntDown18_5">[18]</a> <i>migliorati... beatitudine</i>: aggiunta parafrastica di Rufino. L’espressione <i>disciplinis salutaribus reformati</i> ha fatto pensare al Bardy (p. 128) a formula di origine liturgica: cfr. altre espressioni di questo genere a II, 3; II, 7, 4; II, 9, 4: III. 1. 4.</p>

  <p class="NotaPie"><a href="#_FtntUp19_5" id="_FtntDown19_5">[19]</a> Il peregrinare delle creature razionali da un mondo all’altro in varie condizioni ha la stessa funzione catartica che in Platone ha la teoria della metensomatosi, permettendo la <i>restitutio in integrum</i> per mezzo di enorme dilatazione di ordine temporale.</p>

  <p class="NotaPie"><a href="#_FtntUp20_5" id="_FtntDown20_5">[20]</a> Il concetto della chiesa terrestre immagine di quella celeste è molto sviluppato da Origene, che in quella scorge non soltanto il modello ideale della terrestre, ma vera e propria chiesa abitata dai santi e dagli angeli, dove insegnano Cristo e gli apostoli e i profeti, dove Cristo offre il suo sacrificio, di dove provengono le dottrine rivelate soltanto ai meritevoli: essa è il corpo mistico di Cristo: cfr. <i>De Pr</i>., IV, 2, 2:<i> Co. Cant</i>., II, GCS VIII, 157; <i>Ho. Lev</i>., 5, 16; <i>Ho. Luc</i>., 23, 7; <i>Ho. Lev</i>., 1, 3; <i>De Orat</i>., 31, 5; <i>Co. Io</i>., X, 35 (20).</p>

  <p class="NotaPie"><a href="#_FtntUp21_5" id="_FtntDown21_5">[21]</a> questo passo corrisponde uno che Girolamo fa seguire senza soluzione di continuità a quello ricordato da noi a n. 17: <i>quelli poi che non avranno meritato dì tornare, per mezzo dell’umanità </i>(<i>da loro) assunta, alla condizione primitiva, diventeranno il diavolo e i suoi angeli e i demoni pessimi, e in relazione alla varietà delle loro colpe otterranno in sorte nei vari mondi uffici diversi</i>. Non è facile determinare la precisa rispondenza fra il testo di Rufino e il testo di Girolamo: a questo, per il senso, corrispondono le II. 5-12 di Rufino, che però colloca la menzione del diavolo e dei suoi angeli solo a II. 15-16, sì che si potrebbe anche pensare che al passo geronimiano corrisponda tutto il testo di Rufino fino a I. 17. Ma, dato che non si può dubitare dell’autenticità del contesto così come lo leggiamo in Rufino, è preferibile supporre che qui egli abbia un po’ modificato l’ordine con cui i vari argomenti si susseguivano nel testo originale, ovvero che Girolamo ne abbia riportato solo qualche punto.</p>

  <p class="NotaPie"><a href="#_FtntUp22_5" id="_FtntDown22_5">[22]</a> Il motivo della lotta che l’uomo, assistito dagli angeli, deve sostenere contro i demoni è centrale in Origene. Nei <i>Princìpi</i> è sviluppato soprattutto a III, 2, cui rimandiamo il lettore.</p>

  <p class="NotaPie"><a href="#_FtntUp23_5" id="_FtntDown23_6">[23]</a> </p>

  <p class="NotaPie"><a href="#_FtntUp23_5" id="_FtntDown23_6">[23]</a> questo passo corrisponde in Girolamo (<i>Ep</i>. 124, 3): <i>Anche i demoni e ì reggitori delle tenebre, se in uno o in più mondi vorranno convertirsi al bene, diventeranno uomini e così torneranno all’antico principio. Così istruiti nel corpo umano con supplizi e castighi che subiranno per più o meno tempo, torneranno ai fastigi angelici. Di qui conseguentemente si dimostra che tutte le creature razionali possono mutare da una condizione all’altra, non una sola volta e in un momento ma più volte: noi e gli angeli diventeremo demoni, se ci comporteremo con trascuratezza; di contro i demoni, agendo virtuosamente, potranno tornare alla dignità di angeli. </i>Con la prima parte del passo concorda testualmente, fino a<i> diventeranno uomini</i>, <span class="Vers">Iustinian</span>., <i>Ep. ad Mennam</i>, Mansi, IX, 529. L’ultima parte, da <i>di qui... si dimostra</i>, non sembra citazione letterale e corrispondente per il senso al testo rufiniano fino alla fine del § 3. Rufino nella parte iniziale non corrisponde all’accordo Girolamo-Giustiniano se non genericamente, e questo è segno che qui egli ha modificato l’originale. D’altra parte i cenni contenuti nelle II. 4-9, che non hanno riscontro in Girolamo, sono tipicamente origeniani e debbono essere considerati autentici. Si può pensare che Rufino abbia abbreviato il passo iniziale, dandogli forma ipotetica e connettendolo col successivo argomento (<i>ovvero, ecc</i>. di II. 3 segg.). Per il resto il suo testo sembra accettabile.</p>

  <p class="NotaPie"><a href="#_FtntUp24_5" id="_FtntDown24_5">[24]</a> Da tutto il contesto si ricava che per Origene la questione sulla convertibilità dei demoni andava risolta in senso affermativo: e alla luce della sua concezione dell’apocatastasi come ritorno alla primitiva innocenza, la soluzione non poteva essere altrimenti. Ma a proposito del diavolo in persona, in altro contesto, Origene afferma che la sua malizia si era trasformata in natura (<i>Co. Io</i>., XX, 21 [19]), e in una lettera riportata da Rufino (<i>De aduli, libr. Orig</i>., 7) nega di aver mai sostenuto che il diavolo si sarebbe salvato. Sull’apocatastasi finale del diavolo, cfr. soprattutto III, 6, 5.</p>

  <p class="NotaPie"><a href="#_FtntUp25_5" id="_FtntDown25_5">[25]</a> Cfr. I, 6, 2; III, 1, 23; III, 6, 6 e nota.</p>

  <p class="NotaPie"><a href="#_FtntUp26_5" id="_FtntDown26_5">[26]</a> due concetti si identificano: attraverso la punizione il peccatore viene educato al bene: cfr. <i>C. Cels</i>., V, 31; <i>Ho. Ez</i>., 11, 2; <i>Ho. Ex</i>., 3, 3. Sul valore educativo della punizione cfr. anche <i>C. Cels</i>., IV, 99; <i>De Pr</i>., II, 5, 3; II. 10 6.</p>

  <p class="NotaPie"><a href="#_FtntUp27_5" id="_FtntDown27_5">[27]</a> Qui visibile è sinonimo di corporeo, invisibile di incorporeo (cfr. II, 3, 6); a p. 208, 1. 2 materia è sinonimo di corporeità: quindi il problema che qui, per la prima volta nell’opera, pone Origene è quello dell’eternità o meno dei corpi, che è dire della materia. La questione torna a porsi più volte nell’opera ed è sviluppata a fondo a II, 1-3, in quanto diretta- mente pertinente al dogma della resurrezione del corpo.</p>

  <p class="NotaPie"><a href="#_FtntUp28_5" id="_FtntDown28_5">[28]</a> Cfr. III, 6, 3.</p>

  <p class="NotaPie"><a href="#_FtntUp29_5" id="_FtntDown29_5">[29]</a> Le due ipotesi che qui presenta la versione rufiniana sono sommariamente ricordate da <span class="Vers">Hier</span>., <i>Ep</i>. 124, 4 <i>le sostanze corporali si dissolveranno completamente ovvero alla fine del mondo i corpi saranno quel che ora è aria cielo o se qualche altro corpo si può pensare più limpido e puro</i>. Cioè, anche per Girolamo Origene qui lasciava la questione aperta.</p>

  <p class="NotaPie"><a href="#_FtntUp30_5" id="_FtntDown30_5">[30]</a> Questo importante concetto, che accentua nettamente il divario fra il mondo di Dio e il mondo delle creature, è ribadito a II, 2, 2 e IV, 3, 15. Poiché esso non compare in altre opere origeniane si è pensato ad interpolazioni rufiniane. Di ciò tratteremo oltre: cfr. II, 1-3.</p>

  <p class="NotaPie"><a href="#_FtntUp31_5" id="_FtntDown31_5">[31]</a> Più volte Origene presenta in forma cosi problematica e aperta le sue argomentazioni: cfr. I, 8, 4; II, 8, 4; II, 8, 5, ecc.</p>

  <p class="NotaPie"><a href="#_FtntUp32_5" id="_FtntDown32_5">[32]</a> Tale è colui che approfondisce la conoscenza dei misteri divini (= studio della sacra scrittura), in contrapposizione al servo (<i>Io</i>., 15, 15; <i>Rom</i>., 8, 15), che è il cristiano <i>simplicior</i> che si contenta di conoscenza superficiale delle realtà divine (= interpretazione letterale delle scritture): cfr. <i>Co. Io</i>., I, 29 (31); <i>Co. Mat</i>., XIV, 4. A <i>C. Cels</i>., IV, 7 gli amici di Dio sono assimilati ai profeti del VT. Per il significato di questa espressione in Clemente cfr. <i>Str</i>., VII, 3, 21; VII, 11, 64.</p>

  <div class="fixedButton">
    <a href="#start_7"><img src="../Images/Flecha.png" width="50%"/></a>
  </div>

  <a id="section_8"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_21">7&#160;<a href="#_FtntDown1_8" id="_FtntUp1_8">[1]</a>. [GLI ESSERI INCORPOREI E I CORPI]&#160;<a href="#_FtntDown2_8" id="_FtntUp2_8">[2]</a></h2>

  <p class="Normal">1. Quanto&#160;<a href="#_FtntDown3_8" id="_FtntUp3_8">[3]</a> abbiamo sopra esposto sulle nature razionali dopo aver trattato - secondo le nostre capacità - del Padre Figlio e Spirito santo, è stato da noi detto con discorso di carattere generale, ed è stato esaminato e discusso secondo un conseguente ragionamento logico piuttosto che definito dogmaticamente&#160;<a href="#_FtntDown4_8" id="_FtntUp4_8">[4]</a>. Vediamo ora quali questioni conviene trattare qui di séguito secondo la nostra dottrina, cioè secondo la fede della chiesa.</p>

  <p class="Normal">Tutte le anime e tutte le nature razionali sono state create&#160;<a href="#_FtntDown5_8" id="_FtntUp5_8">[5]</a>, sia quelle buone sia quelle cattive; tutte per loro natura sono incorporee&#160;<a href="#_FtntDown6_8" id="_FtntUp6_8">[6]</a>: ma anche se sono tali, nondimeno sono state create, poiché tutto è stato creato da Dio per mezzo di Cristo, come in generale insegna Giovanni nel vangelo dicendo: <i>In principio era la parola e la parola era presso Dio e la parola era Dio. Questa era in principio presso Dio. Tutto per suo mezzo è stato fatto e senza di lei non è stato fatto nulla</i> (<i>Io</i>., 1, 1 segg.). Paolo dal canto suo, descrivendo per specie numero e ordine ciò che è stato fatto, per rivelarci che tutto è stato fatto per mezzo di Cristo dice così: <i>E tutto è stato fatto in lui, ciò che è nei cieli e ciò che è in terra, gli esseri visibili ed invisibili, troni dominazioni principati potestà, tutto è stato creato in lui e per lui, ed egli è prima di tutti ed egli è il capo</i> (<i>Col</i>., 1, 16 segg.). Chiaramente dice che tutto è stato fatto in Cristo e per Cristo, sia gli esseri visibili, che sono quelli corporei&#160;<a href="#_FtntDown7_8" id="_FtntUp7_8">[7]</a>, sia gli esseri invisibili, che ritengo non essere altri che potenze incorporee e sussistenti. Di questi che genericamente aveva definito esseri corporei e incorporei dopo - secondo quanto a me pare - enumera le specie: troni dominazioni principati potestà virtù.</p>

  <p class="Normal">2. Questo abbiamo premesso volendo arrivare per ordine e secondo la connessione degli argomenti allo studio del sole della luna e delle stelle&#160;<a href="#_FtntDown8_8" id="_FtntUp8_8">[8]</a>, per vedere se convenga comprenderli fra i principati perché di loro si dice che sono stati creati come potenze del giorno e della notte&#160;<a href="#_FtntDown9_8" id="_FtntUp9_8">[9]</a> (<i>Gen</i>., 1, 16), oppure si debba credere che essi comandano sul giorno e sulla notte solo in quanto hanno l’incarico di illuminarli, senza però partecipare all’ordine e alle funzioni dei principati. D’altra parte, poiché è detto che tutto è stato fatto per suo mezzo (<i>Io</i>., 1, 3) e che in lui è stato creato tutto, ciò che è nei cieli e ciò che è in terra (<i>Col</i>, 1, 16), non si può dubitare che fra gli esseri celesti sono da annoverare anche quelli che stanno nel firmamento (così è chiamato il cielo&#160;<a href="#_FtntDown10_8" id="_FtntUp10_8">[10]</a> ) nel quale sono state poste le luci (<i>Gen</i>., 1, 17). Infine, poiché la nostra trattazione ha chiaramente fatto vedere che tutto è stato creato e che fra gli esseri creati&#160;<a href="#_FtntDown11_8" id="_FtntUp11_8">[11]</a> non ce n’è alcuno che non sia capace di accogliere sia il bene sia il male, come potremo credere logicamente coerente ciò che anche alcuni dei nostri pensano sul sole la luna e le stelle: cioè, che esse sono immutabili&#160;<a href="#_FtntDown12_8" id="_FtntUp12_8">[12]</a> e incapaci di modificarsi in senso opposto? Alcuni pensano così anche degli angeli buoni&#160;<a href="#_FtntDown13_8" id="_FtntUp13_8">[13]</a>, gli eretici poi anche delle anime, che chiamano nature spirituali&#160;<a href="#_FtntDown14_8" id="_FtntUp14_8">[14]</a>.</p>

  <p class="Normal">Prima vediamo che cosa il ragionamento ci permette di acquisire sul conto del sole, della luna e delle stelle, se è esatto ciò che alcuni pensano, cioè che esse non possono subire mutamento; e per quanto è possibile, cominciamo col proporre ciò che afferma la scrittura. Infatti Giobbe sembra rivelare che le stelle&#160;<a href="#_FtntDown15_8" id="_FtntUp15_8">[15]</a> non solo possono essere soggette al peccato, ma che effettivamente esse non sono pure dal contatto del peccato. Infatti così è scritto: <i>Neppure le stelle sono pure al suo cospetto</i>&#160;<a href="#_FtntDown16_7" id="_FtntUp16_7">[16]</a> (<i>Iob,</i> 25, 5). E ciò non va inteso dello splendore del loro corpo, come se, p. es., dicessimo: Il vestito non è pulito; perché, se intendessimo così, attribuiremmo a ingiustizia del creatore&#160;<a href="#_FtntDown17_6" id="_FtntUp17_6">[17]</a> l’impurità dello splendore del loro corpo. Se infatti le stelle non hanno potuto ottenere corpo più luminoso grazie alla loro operosità né meno luminoso a causa della loro inerzia, perché sono incolpate di non essere pure, dal momento che non potrebbero neppure essere lodate per la loro purezza?</p>

  <p class="Normal">3. Per capire meglio questo punto, dobbiamo prima esaminare se si tratti di esseri animati ed intelligenti; poi se le loro anime siano nate insieme con i corpi oppure siano anteriori; infine se dopo la fine del mondo si distaccheranno dai corpi, e come noi cesseremo di vivere qui, così anch’esse cesseranno di illuminare il mondo. Benché questa ricerca sembri piuttosto audace, poiché siamo spinti dal desiderio di conseguire la verità, non ritengo fuor di luogo provare ed esaminare fin dove, con l’aiuto dello Spirito santo&#160;<a href="#_FtntDown18_6" id="_FtntUp18_6">[18]</a>, sarà possibile.</p>

  <p class="Normal">Ritengo che questi esseri possano essere definiti animati, poiché di loro si dice che ricevono ordini da Dio, ciò che non può accadere se non ad esseri animati e razionali. Dice infatti il comando&#160;<a href="#_FtntDown19_6" id="_FtntUp19_6">[19]</a>: <i>io ho comandato a tutte le stelle</i> (<i>Is</i>., 45, 12). Di quali comandi si tratta? Evidentemente che ogni astro secondo il suo ordine ed il suo corso somministri al mondo la quantità di luce che gli è stata concessa. Infatti con certo ordine si muovono gli astri che si chiamano pianeti e con altro quelli che chiamano stelle fisse&#160;<a href="#_FtntDown20_6" id="_FtntUp20_6">[20]</a>. A questo proposito si rivela chiaramente che nessun corpo si può muovere senza anima e che mai un essere animato può restare immobile&#160;<a href="#_FtntDown21_6" id="_FtntUp21_6">[21]</a>. Dal momento poi che le stelle si muovono in maniera così ordinata e razionale&#160;<a href="#_FtntDown22_6" id="_FtntUp22_6">[22]</a> che il loro corso non trova mai alcun impedimento, come non riterremo stolto oltre ogni limite dire che un ordine così perfetto ed una regola tanto sapiente e razionale sono osservati da esseri non dotati di ragione? Del resto in Geremia la luna è detta regina del cielo (<i>Ier</i>., 44, 17). E se le stelle sono esseri animati&#160;<a href="#_FtntDown23_7" id="_FtntUp23_6">[23]</a> e dotati di ragione, senza dubbio fra loro ci possono essere progressi e regressi. Mi sembra che questo abbia voluto significare Giobbe quando ha detto: <i>Neppure le stelle sono pure al suo cospetto</i> (<i>Iob,</i> 25, 5).</p>

  <p class="Normal">4. Ora bisogna vedere se gli esseri che il nostro ragionamento ha dimostrato dotati di anima e di ragione sono stati creati insieme col corpo&#160;<a href="#_FtntDown24_6" id="_FtntUp24_6">[24]</a> nel tempo in cui la scrittura dice che <i>Dio creò due grandi luci, una maggiore come potenza del giorno ed una minore come potenza della notte, e le stelle</i> (<i>Gen</i>., 1, 16), ovvero non sono stati creati insieme con i corpi ma Dio ha inserito dall’esterno lo spirito nei corpi già fatti. Io suppongo&#160;<a href="#_FtntDown25_6" id="_FtntUp25_6">[25]</a> che lo spirito sia stato inserito dall’esterno, ma è opportuno dimostrare ciò sulla base delle scritture, poiché l’affermazione per congettura è facile, ma è più difficile suffragarla con testimonianze scritturistiche. Infatti è possibile dimostrare ciò per congettura in questo modo. Se si dimostra che l’anima dell’uomo, che in quanto tale è di rango inferiore&#160;<a href="#_FtntDown26_6" id="_FtntUp26_6">[26]</a>, non è stata creata insieme col corpo ma è stata effettivamente inserita dall’esterno&#160;<a href="#_FtntDown27_6" id="_FtntUp27_6">[27]</a>, a maggior ragione ciò varrà per gli esseri animati che son detti celesti. Per quanto riguarda l’uomo, come considereremo creata insieme col corpo l’anima di colui che stando ancora nel ventre della madre prese il posto del fratello, cioè Giacobbe (<i>Gen</i>., 25, 22 segg.)? o come è stata creata insieme col corpo l’anima&#160;<a href="#_FtntDown28_6" id="_FtntUp28_6">[28]</a> di colui che ancora nel ventre della madre fu ripieno di Spirito santo (<i>Lc</i>., 1, 41)? Dico di Giovanni, che esultava nel ventre della madre e si agitava con gran gioia perché il saluto di Maria era giunto alle orecchie di sua madre Elisabetta. E come è stata creata insieme col corpo anche l’anima di colui che è detto conosciuto da Dio prima di essere formato nel ventre (<i>Ier</i>., 1, 5) e santificato da lui prima di uscire dall’utero? Altrimenti potrebbe sembrare&#160;<a href="#_FtntDown29_6" id="_FtntUp29_6">[29]</a> che Dio colma alcuni di Spirito santo non a ragione e per loro merito, e non per loro merito li santifica. Ma in questo caso come spiegheremo le parole che dicono: <i>Che forse in Dio c’è ingiustizia? Non sia mai </i>(<i>Rom</i>., 9, 14) e ancora: <i>Che forse in Dio c’è distinzione di persone? </i>(<i>Rom</i>., 2, 11): infatti a questa conclusione arriva la difesa che sostiene che le anime sono state create insieme con i corpi&#160;<a href="#_FtntDown30_6" id="_FtntUp30_6">[30]</a>. Per quanto&#160;<a href="#_FtntDown31_6" id="_FtntUp31_6">[31]</a> si può dedurre dal confronto con la condizione umana, ritengo logicamente conseguente che a maggior ragione vengano riferite alle creature celesti quei caratteri che il ragionamento e l’autorità della scrittura sembra rivelare a proposito degli uomini.</p>

  <p class="Normal">5. Ma vediamo se possiamo trovare qualche passo della scrittura che si riferisca proprio alle creature celesti. Paolo dice: <i>Poiché la creazione è stata assoggettata alla vanità, senza che lo volesse, ma a causa di colui che l’ha assoggettata nella speranza che la creazione sarà liberata dalla servitù della corruzione, per entrare nella libertà della gloria dei figli di Dio</i> (<i>Rom</i>., 8, 20 seg.). A quale vanità la creazione è stata assoggettata? e qual è la creazione? e perché senza che lo volesse, e con quale speranza? e in che modo la creazione sarà liberata dalla servitù della corruzione? E in un altro luogo l’apostolo dice ancora: <i>Infatti la creazione in attesa attende la rivelazione dei figli di Dio</i> (<i>Rom</i>., 8, 19). E in un altro passo ancora: <i>Non solo, ma la stessa creazione geme e si addolora finora</i>&#160;<a href="#_FtntDown32_6" id="_FtntUp32_6">[32]</a> (<i>Rom</i>., 8, 22). Perciò bisogna cercare quali siano i suoi gemiti ed i suoi dolori. Prima vediamo quale sia la vanità cui la creazione è stata assoggettata. Io credo che essa non sia altro che il corpo&#160;<a href="#_FtntDown33_4" id="_FtntUp33_4">[33]</a>: infatti il corpo degli astri, benché fatto di etere&#160;<a href="#_FtntDown34_3" id="_FtntUp34_3">[34]</a>, è pur sempre materiale. Onde mi sembra che anche Salomone si rivolga a tutta la natura corporea, in quanto pesante e tale da ostacolare la vivacità dello spirito, in questo modo: <i>Vanità delle vanità, inetto e vanità, disse l'Ecclesiaste, tutto è vanità. Osservai infatti e vidi tutto ciò che c’è sotto il sole: ecco, tutto è vanità</i> (<i>Eccl</i>., 1, 14).</p>

  <p class="Normal">A tale vanità è stata assoggettata la creazione, in primo luogo quelle creature che hanno prerogativa dell’ufficio più elevato ed importante in questo mondo: cioè, il sole la luna e le stelle son dette assoggettate alla vanità in quanto introdotte nei corpi e assegnate all’ufficio di illuminare il genere umano&#160;<a href="#_FtntDown35_3" id="_FtntUp35_3">[35]</a>. E senza che lo volessero queste creature sono state assoggettate alla vanità: infatti non per loro volontà&#160;<a href="#_FtntDown36_3" id="_FtntUp36_3">[36]</a> hanno assunto l’incarico di servire alla vanità, ma poiché lo voleva colui che le sottometteva, cioè a causa di colui che le aveva sottomesse e che prometteva ad esse, che non per loro volontà si sottomettevano alla vanità, che, dopo aver espletato il magnifico incarico loro affidato, sarebbero state liberate da questa servitù di corruzione e di vanità, allorché sarebbe giunto il tempo della redenzione della gloria dei figli di Dio. Avuta questa speranza e sperando che la promessa sarà realizzata, tutta la creazione ora nel frattempo geme per l’affetto che porta a coloro cui serve, e si addolora nella sopportazione, sperando ciò che le è stato promesso.</p>

  <p class="Normal">E guarda se a costoro che sono stati assoggettati alla vanità, anche se non per loro volontà ma per volontà di colui che le ha assoggettate e nella speranza delle promesse, guarda se a costoro, dico, si possono adattare anche queste parole di Paolo&#160;<a href="#_FtntDown37_3" id="_FtntUp37_3">[37]</a>: <i>Desidererei infatti andarmene</i>&#160;<a href="#_FtntDown38_3" id="_FtntUp38_3">[38]</a> <i>ed essere con Cristo: sarebbe molto meglio</i> (<i>Phil</i>., 1, 23). Credo&#160;<a href="#_FtntDown39_3" id="_FtntUp39_3">[39]</a> infatti che anche il sole similmente potrebbe dire che desidererebbe andarsene ed essere con Cristo: sarebbe infatti molto meglio. Ma Paolo aggiunge: <i>Ma rimanere nella carne è più necessario a causa vostra</i> (<i>Phil</i>., 1, 24). E il sole potrebbe dire: Rimanere in questo corpo celeste e luminoso è più necessario per la rivelazione dei figli di Dio. E lo stesso si può pensare e dire della luna e delle stelle.</p>

  <p class="Normal">Vediamo ora quale sarà la liberazione della creazione e la fine della servitù. 〈Alla fine&#160;<a href="#_FtntDown40_3" id="_FtntUp40_3">[40]</a> del mondo, quando le anime e le creature razionali saranno, per così dire, spinte dal signore fuori dalle sbarre e dai cancelli, alcune per la loro inerzia si muoveranno più lentamente, altre invece voleranno velocemente per il loro zelo. Poiché tutte hanno il libero arbitrio e liberamente possono acquistare virtù e vizi, alcune si troveranno in condizione molto peggiore di ora, altre conseguiranno condizione migliore, poiché diversi movimenti e varie inclinazioni nell’una e nell’altra parte apporteranno condizione diversa, sì che gli angeli potranno diventare uomini e demoni, e questi di nuovo uomini e angeli〉. Quando poi Cristo avrà consegnato il regno a Dio padre (<i>I Cor</i>., 15, 24), allora anche questi esseri animati, che già prima erano diventati parte del regno di Cristo, col resto del regno saranno consegnati al padre perché questi vi eserciti il suo imperio: così quando Dio sarà tutto in tutti (<i>I Cor</i>., 15, 28), poiché anche costoro fan parte di tutti, Dio sarà in loro come in tutti.</p>

  <p class="Normal"></p>

  <hr/>

  <p class="NotaPie"><a href="#_FtntUp1_8" id="_FtntDown1_8">[1]</a> Questo capitolo ed il successivo sviluppano analiticamente spunti della grande concezione cosmologica ed escatologica esposta sinteticamente nel capitolo precedente. Origene si occupa della condizione del sole e degli astri celesti, che venivano considerati come divinità non solo dal volgo ma anche dalla tradizione filosofica platonica e stoica. Origene non condivide certo questa concezione, ma ne risente l’influsso in quanto considera gli astri come esseri animati e razionali, quindi come parte di quel mondo di creature la cui origine ed il cui destino egli aveva precedente- mente descritto: l’attuale condizione di tutti gli astri è conseguenza della condotta tenuta precedentemente, per cui hanno meritato l’ufficio di illuminare il mondo. Una breve digressione sulla preesistenza dell’anima umana rispetto al corpo (§ 4) e altri spunti caratterizzano bene la fonda- mentale componente antignostica della cosmologia origeniana.</p>

  <p class="NotaPie"><a href="#_FtntUp2_8" id="_FtntDown2_8">[2]</a> Questo titolo tramandato dai mss. rufiniani è poco calzante rispetto all’argomento del capitolo, che tratta degli astri: esso è stato ispirato dalla lettura delle prime righe, in cui si accenna appunto alla creazione di tutti gli esseri, corporei e incorporei.</p>

  <p class="NotaPie"><a href="#_FtntUp3_8" id="_FtntDown3_8">[3]</a> <i>Quanto... chiesa</i> (I. 8): da questo passo, un po’ confuso nella traduzione latina ma della cui autenticità non è lecito dubitare (cfr. <span class="Vers">Kettler</span>, pp. 31 segg.), risulta che Origene aveva coscienza di aver svolto la precedente trattazione sull’origine e sul destino delle creature razionali più su base speculativa che sull’appoggio della sacra scrittura; perciò egli ribadisce di aver presentato quella teoria a titolo di ricerca personale (cfr. I, 6, 1), ed esprime il proposito di continuare la trattazione sulla base delle definizioni ecclesiastiche. Ma in realtà egli si attiene a questo proposito solo nel § 1 e poi torna a trattare di questioni libere.</p>

  <p class="NotaPie"><a href="#_FtntUp4_8" id="_FtntDown4_8">[4]</a> Rufino: <i>definito dogmate. Dogma</i> è qui adoperato da Rufino nel senso di definizione ufficiale della chiesa, così come a volte anche noi l’abbiamo usato nella traduzione. Ma δόγμα in Origene e anche in Rufino ha ancora significato generico di insegnamento, dottrina anche erronea: cfr. l’indice del <span class="Vers">Koetschau</span>, <i>s. v</i>. e <span class="Vers">Kettler</span><i>, op. cit</i>., p. 17.</p>

  <p class="NotaPie"><a href="#_FtntUp5_8" id="_FtntDown5_8">[5]</a> Già precedentemente (I, 3, 1) Origene aveva affermato che tutto il mondo era stato creato da Dio. Qui l’argomento è ripreso e appoggiato su base scritturistica in senso antignostico, in quanto Origene afferma la condizione di creatura anche per la natura spirituale, per quella parte superiore dell’anima che gli Gnostici asserivano di origine divina e quindi emanata, più che creata da Dio. Si noti l’espressione <i>nature razionali</i>, dove natura (φύσις) è adoperato nell’accezione tecnica che le davano i Valentiniani, i quali distinguevano negli uomini e negli angeli tre nature (ilica psichica pneumatica; cfr. I, 8, 2 e note). Il richiamo specifico a questi Gnostici è a p. 212, 1. 2, mediante l’espressione <i>nature spirituali</i>. Cfr. anche II, 9, 2 e relativa nota.</p>

  <p class="NotaPie"><a href="#_FtntUp6_8" id="_FtntDown6_8">[6]</a> prima vista meraviglia questa precisa affermazione, dopo le perplessità manifestate sulla incorporeità degli esseri razionali alla fine del cap. 6 e che troveremo anche altrove (cfr. II, 3, 7). È troppo semplicistico concludere che qui noi abbiamo il genuino Origene, altrove da Rufino alterato e confuso nel tentativo di smorzare l’affermazione della incorporeità finale (e quindi iniziale) degli esseri razionali. Oltre tutto, difficilmente si può spiegare come Rufino, attento a modificare la fine del cap. 6, del resto confermata da Girolamo, si sia lasciata sfuggire questa affermazione a poche righe di distanza. Per spiegare questa affermazione dobbiamo tener presente che senza dubbio per Origene l’anima (= esseri razionali) è per sua natura incorporea (cfr. <i>C. Cels</i>., VII, 32; VI, 71; <i>De Pr</i>., IV, 3, 15) e che il corpo viene platonicamente inteso come involucro esterno di cui essa si riveste, restandone distinta. Ma è anche vero che essa gli è sempre unita e solo <i>opinione et intellectu</i> può esserne distinta; cfr. <i>De Pr</i>., II, 2, 2 e nota; IV, 3, 15; IV, 4, 10. Più in generale si consideri che Origene si è posto il problema della corporeità o meno degli esseri razionali in relazione alla condizione finale (= iniziale): qui invece siamo in altro contesto, per il quale egli accetta l’usuale distinzione gnostica che considerava completamente immateriale e incorporea la sostanza spirituale ( = divina): cfr. a p. 211 l’uguaglianza visibile-invisibile = corporeo-incorporeo contro cui Origene sembrava aver richiamato l’attenzione, in quanto di carattere popolare, a I, <i>Praef</i>., 8: cfr. anche II, 3, 6; IV, 3, 15. Per una trattazione più estesa cfr. <i>Introduzione,</i> pp. 60 segg.</p>

  <p class="NotaPie"><a href="#_FtntUp7_8" id="_FtntDown7_8">[7]</a> Cfr. n. 6. Per l’uguaglianza invisibile = incorporeo cfr. <span class="Vers">Phil</span>., <i>Opìf</i>., 29; <i>Exc. ex Theod</i>., 47.</p>

  <p class="NotaPie"><a href="#_FtntUp8_8" id="_FtntDown8_8">[8]</a> I, <i>praef</i>., 10 era stata presentata come non definita dogmaticamente la questione se gli astri fossero animati o inanimati.</p>

  <p class="NotaPie"><a href="#_FtntUp9_8" id="_FtntDown9_8">[9]</a> Questa osservazione di Origene su εἰς ἀρχὰς τῆς ἡμέρς... τῆς νυκτός di <i>Gen</i>., 1, 16 è fondata sul duplice significato di ἀρχἡ = comando e gerarchia angelica (= principati; cfr. <i>Col</i>., 1, 16). Rufino rende: <i>quod dicuntur</i> <i>in</i> ἀρχάς (<i>id est in principatum</i>) <i>diei facta vel noctis</i>.</p>

  <p class="NotaPie"><a href="#_FtntUp10_8" id="_FtntDown10_8">[10]</a> Qui Origene accetta l’usuale identificazione fra στερέωμα = firmamento e οὐρανός = cielo. Ma a II, 9, 1 egli distingue fra i due termini.</p>

  <p class="NotaPie"><a href="#_FtntUp11_8" id="_FtntDown11_8">[11]</a> Origene si riferisce con questa espressione generica ai soli esseri razionali. Per tutto il resto della creazione il suo disinteresse è totale, in quanto si tratta di esseri non creati <i>principalìter</i>, ma solo in conseguenza del peccato degli esseri razionali: cfr. II, 1.</p>

  <p class="NotaPie"><a href="#_FtntUp12_8" id="_FtntDown12_8">[12]</a> Il ragionamento di Origene si basa sul presupposto che tutti gli astri siano esseri animati e ragionevoli: di qui la capacità di volgersi al bene e al male. È evidente l’influsso della filosofia greca che da Platone in poi considerava gli astri come divinità: Origene non accetta questa conclusione, anzi combatte l’astrolatria (<i>C. Cels</i>., V, 8; V, 10), ma di qui egli accoglie la concezione dell’assoluta eccellenza di queste creature, molto superiori agli uomini (cfr. § 4), e quindi dotate di ragione: cfr. <i>De Or</i>., 7; <i>Co. Mat</i>., XIII, 20; <i>C. Cels</i>., V, 19; V, 11; <i>Sch. in Apoc</i>., 38 (TU XXXVIII, 41) dove gli astri sono definiti potenze divine (θεϊαι). A <i>Ho. Ier</i>., 10 6 Origene parla di angeli che presiedono agli astri. Anche per Filone gli astri sono animati e razionali (<i>Gig</i>., 8; <i>Opif</i>., 144; <i>Plant</i>., 13). Clemente ne fa sede degli angeli che di lì influiscono sulle vicende del mondo: <i>Ecl</i>., 56, 4; 55; <i>Sir</i>., V, 6, 37. La concezione, qui impugnata da Origene, dei cristiani che ritenevano gli astri incapaci di modificazione, deriva probabilmente dalla polemica contro l’astrolatria. Per un tempo posteriore a Origene cfr. <span class="Vers">Bas</span>., <i>Ho. XLVIII PS</i>., 8. A <i>C. Cels</i>., V, 11 Origene ricorda che Anassagora aveva definito il sole massa ignea (cfr. <span class="Vers">Tat</span>., <i>Ad Graec</i>., 27).</p>

  <p class="NotaPie"><a href="#_FtntUp13_8" id="_FtntDown13_8">[13]</a> Questa opinione che Origene attribuisce ad alcuni cristiani non è molto diffusa nell’antichità che per lo più ritiene gli angeli dotati di libero arbitrio e quindi di possibilità di volgersi al male. Le testimonianze esplicite sono tarde: <span class="Vers">Greg</span>. <span class="Vers">Naz</span>., <i>Orat</i>., 28, 31; 38, 9; 40, 7; <span class="Vers">Nemes</span>., <i>Nat. hom</i>., 41.</p>

  <p class="NotaPie"><a href="#_FtntUp14_8" id="_FtntDown14_8">[14]</a> Si tratta dei Valentiniani, che consideravano il germe divino di cui erano dotati gli uomini spirituali incapace di corruzione.</p>

  <p class="NotaPie"><a href="#_FtntUp15_8" id="_FtntDown15_8">[15]</a> Origene è portato a interpretare questo e i passi successivi nel senso che le stelle sono esseri razionali e capaci di bene e di male dai presupposti cui abbiamo accennato a n. 12, che lo spingono ad esegesi rigorosamente letterale dei passi considerati.</p>

  <p class="NotaPie"><a href="#_FtntUp16_7" id="_FtntDown16_7">[16]</a> <i>Co. Io</i>., I, 35 (40), dove Origene sostiene che Cristo si è sacrificato non solo per gli uomini ma per tutte le creature razionali, il passo di Giobbe è, sì, interpretato come in questo luogo dei <i>Princìpi,</i> ma si ammette la possibilità che l’espressione sia iperbolica. Cfr. anche <i>Co. Io</i>., I, 26 (24); <i>Co. Rom</i>., III, 6; <span class="Vers">Hier</span>., <i>In Eph</i>., I, PL XXVI, 493, di derivazione origeniana.</p>

  <p class="NotaPie"><a href="#_FtntUp17_6" id="_FtntDown17_6">[17]</a> Ancora una volta Origene insiste sulla fondamentale esigenza antideterministica (cfr. § 4): se le stelle sono incolpate, ciò è segno che esse lo hanno meritato.</p>

  <p class="NotaPie"><a href="#_FtntUp18_6" id="_FtntDown18_6">[18]</a> Sullo Spirito santo fonte di illuminazione cfr. I, <i>praef</i>., 3; <i>Ho. Ex</i>., 3, 2; <i>Frag. in Eph</i>., 9; JTS, 3, p. 399; <i>Co. Mat</i>., XVII, 17.</p>

  <p class="NotaPie"><a href="#_FtntUp19_6" id="_FtntDown19_6">[19]</a> Koetschau postula la caduta di una citazione scritturistica, fondandosi su <span class="Vers">Ruf. Syr</span>., <i>De fide</i>, 19; PL XXI, 1133, che qui segue da vicino il testo origeniano per combatterne la dottrina sugli astri e riporta fra <i>Iob</i>, 25, 5 e <i>Is</i>., 45, 12 la citazione di <i>Ps</i>., 103, 19 <i>Sol cognovit occasum suum</i>. Incomprensibilmente Koetschau sostituisce a questa citazione quella di <i>Ps</i>., 102, 18 <i>et memores sunt mandatorum ipsius</i> (dove però non si tratta di astri) e per il senso propone di integrarla immediatamente prima di <i>Is</i>., 45, 12. Ma <i>Ps</i>., 103, 19 non si adatta a questo contesto e la citazione va inserita non qui ma prima, tra la citazione di <i>Iob</i>, 25, 5 e la fine del paragrafo.</p>

  <p class="NotaPie"><a href="#_FtntUp20_6" id="_FtntDown20_6">[20]</a> Rufino conserva il gr. ἀπλανεῖς.</p>

  <p class="NotaPie"><a href="#_FtntUp21_6" id="_FtntDown21_6">[21]</a> Cfr. <i>C. Cels</i>., VI, 48; <i>De Pr</i>„ II, 8, 1; II, 9, 2; III, 1, 2. Si tratta di concetti correnti nella filosofia del tempo: cfr. SVF II, 221; I, 38; <span class="Vers">Diels</span>, <i>Doxogr. Graeci</i>, p. 392.</p>

  <p class="NotaPie"><a href="#_FtntUp22_6" id="_FtntDown22_6">[22]</a> argomento classico che aveva alimentato tutte le speculazioni dei filosofi greci sulla razionalità e divinità del cielo e degli astri.</p>

  <p class="NotaPie"><a href="#_FtntUp23_6" id="_FtntDown23_7">[23]</a> Cfr. <i>C. Cels</i>., V, 10.</p>

  <p class="NotaPie"><a href="#_FtntUp24_6" id="_FtntDown24_6">[24]</a> Probabilmente questo argomento è stato trattato da Origene nel perduto <i>Commento alla Genesi</i>.</p>

  <p class="NotaPie"><a href="#_FtntUp25_6" id="_FtntDown25_6">[25]</a> Abbiamo qui, dopo il cenno di I, 6, 2, l'esplicita affermazione della preesistenza dell’anima (= esseri spirituali) rispetto al corpo, teoria di derivazione platonica (<i>Phaedr</i>., 247 B; 249 C; <span class="Vers">Albin</span>., <i>Epit</i>. 16, 2. Cfr. anche <span class="Vers">Phil</span>., <i>Gig</i>., 12; <i>Somn</i>., I, 138) che permette ad Origene di spiegare la infinita varietà di condizioni che il mondo presenta sul fondamento dell’assoluta libertà concessa alle creature razionali e quindi in modo da evitare nella maniera più assoluta ogni accenno che potesse sembrare determinista. Variamente, nelle pagine che seguono, Origene cercherà di dimostrare sulla base della scrittura e del ragionamento questo punto centrale della sua cosmologia. Cfr. anche II, 8, 3-4; II, 9, 6-7; III, 3, 5 e nota; <i>C. Cels</i>., IV, 40; V, 29; VII, 32; <i>Co. Io</i>., XX, 19 (17); XX, 22 (20); XIX, 20 (5); <i>Ho. Ier</i>., 8, 1.</p>

  <p class="NotaPie"><a href="#_FtntUp26_6" id="_FtntDown26_6">[26]</a> Il ragionamento che svolge Origene è <i>a fortiori:</i> egli dimostra che negli uomini l’anima è preesistente rispetto al corpo in cui viene immessa in un secondo tempo; dato che l’uomo è creatura molto inferiore agli astri, ne consegue che anche negli astri l’anima è stata inserita nel corpo in un secondo momento.</p>

  <p class="NotaPie"><a href="#_FtntUp27_6" id="_FtntDown27_6">[27]</a> L’origine dell’anima era stata elencata nella Prefazione fra le questioni libere: cfr. § 5. Sulla preesistenza dell’anima cfr. <i>supra</i>. A <i>Co. Io</i>., XIII, 50 (49) Origene propende a credere che la immissione dell’anima nel corpo sia regolata da un angelo, come già aveva detto Clemente (<i>Ecl</i>., 50); a <i>Co. Io</i>., XIX, 15 (4) egli afferma che dopo la morte del corpo le anime tornano sotto il controllo degli angeli.</p>

  <p class="NotaPie"><a href="#_FtntUp28_6" id="_FtntDown28_6">[28]</a> tre esempi scritturistici che Origene propone sono i capisaldi su cui è fondata la teoria della preesistenza delle anime: infatti essi, esaminati alla luce della problematica gnostica, rivelavano una particolare predilezione per Giacobbe Giovanni e Geremia da parte di Dio già da prima della nascita, e invece odio per Esaù. Per evitare l’interpretazione deterministica degli Gnostici, secondo cui i primi erano destinati ad essere uomini spirituali perché partecipi di un germe divino, mentre Esaù era destinato ad essere un ilico, Origene platonicamente pensa che il diverso destino umano di questi personaggi sia stato conseguenza di meriti e demeriti acquisiti quando le loro anime non erano ancora discese nei corpi. Cfr. <i>Co. Io</i>., II, 30 (24); II, 31 (25); <i>De Pr</i>., II, 9, III, 3, 51; III, 4, 2; <span class="Vers">Hier</span>., <i>In Eph</i>., I, PL XXVI, 476, 479, di derivazione origeniana. Tertulliano riporta gli stessi esempi di Origene per dimostrare la vitalità del feto nel seno materno: <i>De Anima,</i> 26.</p>

  <p class="NotaPie"><a href="#_FtntUp29_6" id="_FtntDown29_6">[29]</a> evidente che Origene si è rifatto alla dottrina platonica della preesistenza delle anime quasi esclusivamente per spiegare in senso antignostico la varietà delle condizioni e del destino degli uomini, sulla linea di <span class="Vers">Plat</span>., <i>Rep</i>., X, 617 E. Sembrano invece quasi del tutto assenti interessi di carattere gnoseologico: infatti la dottrina della conoscenza come reminiscenza del mondo ideale è solo accennata a <i>De Orat</i>., 24, 3 e [<span class="Vers">Hier</span>.], <i>In Eph</i>., I, PL XXVI, 489. Che la caduta delle anime nei corpi sia conseguenza di libera scelta afferma anche Albino (presso Stobeo, I, 49, 37)</p>

  <p class="NotaPie"><a href="#_FtntUp30_6" id="_FtntDown30_6">[30]</a> Fra <i>i corpi</i> e <i>per quanto</i> Koetschau colloca un passo di <span class="Vers">Hier</span>., <i>Ep</i>. 124, 4, che nell’esposizione geronimiana segue il cenno sulla fine del cap. 6 e precede quello su 7, 5: <i>anche il sole la luna e gli altri astri sono animati: e come noi uomini a causa dei peccati siamo circondati da questi corpi densi e spessi, così anche le luci del cielo hanno ricevuto corpi tali da risplendere più o meno. Per peccati più gravi i demoni sono rivestiti di corpi aerei</i>. Ma si tratta di passo in forma indiretta che corrisponde al contenuto di cap. 7, 1-4, e il particolare sui demoni, che qui non compare, ha tutta l'aria di aggiunta arbitraria. Perciò il passo non va inserito nel testo a colmare una supposta e inesistente lacuna. Di questo contesto Girolamo liberamente tratta anche a <i>C</i>. <i>Iohann</i>., 17.</p>

  <p class="NotaPie"><a href="#_FtntUp31_6" id="_FtntDown31_6">[31]</a> <i>Per quanto... uomini</i> (I. 12): il testo greco di questo passo è stato tramandato da Giustiniano (<i>Ep. ad Mennam,</i> Mansi, IX, 532): esso concorda con Rufino per il senso ma rende più esplicitamente:... <i>che l’anima del sole sia preesistente alla sua unione col corpo</i> = Rufino <i>che a maggior ragione... celesti</i>.</p>

  <p class="NotaPie"><a href="#_FtntUp32_6" id="_FtntDown32_6">[32]</a> Dopo <i>finora</i> Koetschau pensa che Rufino abbia omesso la citazione di <i>Rom</i>., 7, 24 <i>me uomo infelice, chi mi libererà dalla morte di questo corpo?</i>, che Girolamo riporta a <i>C. Iohann</i>., 17, dopo aver citato <i>Rom</i>., 22, sintetizzando in breve il contenuto di 7, 4-5 (cfr. n. 30). Ma piuttosto che a omissione di Rufino si può pensare ad aggiunta di Girolamo, che leggeva la citazione nel <i>Commento</i> di Origene agli Efesini, e di qui l’aveva travasata insieme col contesto nel suo Commento omonimo (cfr. PL XXVI, 476). Si noti che nel nostro passo Origene tratta del corpo degli astri, si che la citazione di <i>Rom</i>., 7, 24 non si sarebbe adattata bene al contesto.</p>

  <p class="NotaPie"><a href="#_FtntUp33_4" id="_FtntDown33_4">[33]</a> Questa interpretazione del passo paolino ritorna a II, 8, 3; II, 7; III, 5, 4; <i>Co. Rom</i>., VII, 4; <i>Co. Io</i>., I, 17; I, 26 (24); <i>C. Cels</i>., VII, 65; <i>Martyr</i>., 7, ecc. Cfr. anche <i>Exc. ex Theod</i>., 49.</p>

  <p class="NotaPie"><a href="#_FtntUp34_3" id="_FtntDown34_3">[34]</a> Rufino: <i>aetherium</i>. A III, 6, 6 Origene non accetta, insieme con i quattro tradizionali elementi, la quinta essenza aristotelica, che comunemente era identificata con l’etere. Quando egli adopera questo termine (cfr. <i>Co. Io</i>., I, 26 [24]), indica soltanto la materia sottilissima di cui son fatti il cielo e gli astri.</p>

  <p class="NotaPie"><a href="#_FtntUp35_3" id="_FtntDown35_3">[35]</a> questo punto Koetschau ritiene che Rufino abbia un po’ semplificato il testo originale: egli si fonda sul già citato <i>C. Iohan</i>., 17 di Girolamo dove si parla di <i>corpi ignei che nella nostra ignoranza chiamiamo luci del mondo</i>. Ma abbiamo già detto come il passo geronimiano sia troppo generico per permettere di risarcire una presunta alterazione che Rufino avrebbe apportato al testo.</p>

  <p class="NotaPie"><a href="#_FtntUp36_3" id="_FtntDown36_3">[36]</a> Da tutto il contesto e soprattutto da questo passo, come anche da II, 8, 3 sembra dedursi che per Origene la condizione delle anime incorporate negli astri era conseguenza di loro colpa, anche se molto meno grave di quella degli esseri razionali diventati uomini e demoni. Cosi hanno inteso Girolamo Teofilo Rufino Siro, gli antichi in genere e molti studiosi moderni. Ma la posizione origeniana su questo punto non sembra molto chiara, così come a proposito degli angeli, cui è applicato lo stesso passo paolino (III, 5, 4; <i>Co. Rom</i>., VII, 4): cfr. <i>Introduzione</i>, pp. 60 segg.). Si tenga presente: 1) in nessuno dei punti in cui <i>Rom</i>., 8, 19 segg. è riferito all'incorporazione degli esseri razionali, neppure in quelli di cui possediamo il testo greco, si fa esplicita menzione di loro colpa, ma solo che essi sono stati, contro il loro volere, preposti da Dio alla cura degli uomini per aiutarne la redenzione. 2) A [<span class="Vers">Hier</span>.], <i>In Eph</i>., I, PL XXVI, 477 (cfr. <span class="Vers">Hier</span>., <i>C. Ruf</i>., 1, 22) Origene afferma che le anime dei profeti e dei santi erano state precipitate in terra e immesse nei corpi non perché avessero meritato questa sorte ma perché aiutassero gli altri uomini alla redenzione: cfr. anche II, 9, 7; III, 5, 4; IV, 3, 12; <i>Ho. Ez</i>., 1, 1. Altrettanto si può pensare degli astri. 3) A <i>Schol. in Apoc</i>., 38 (TU XXXVIII, 41) gli astri sono definiti potenze divine. Non è arbitrario ricavare di qui che almeno in certi momenti Origene si sia profilato la condizione degli astri (e anche degli angeli) come derivante non da colpa, ma da ufficio affidato loro da Dio e accettato contro voglia, perché esso importava temporaneo avvicinarsi al mondo.</p>

  <p class="NotaPie"><a href="#_FtntUp37_3" id="_FtntDown37_3">[37]</a> L’accostamento fra <i>Rom</i>., 8, 19 segg. e <i>Phil</i>., 1, 23 è anche a <i>Co. Io</i>., 1, 17 e <i>Co. Rom</i>., VII, 4.</p>

  <p class="NotaPie"><a href="#_FtntUp38_3" id="_FtntDown38_3">[38]</a> Qui e più giù Rufino, incerto sul valore del gr. ἀναλῦσαι rende <i>resolvi</i> (<i>vel redire</i>).</p>

  <p class="NotaPie"><a href="#_FtntUp39_3" id="_FtntDown39_3">[39]</a> <i>Credo... stelle</i> (1. 8): cfr. il testo greco, senza apprezzabili differenze, in <span class="Vers">Iustinian</span>., <i>Ep. ad Mennam</i>, Mansi, IX, 532.</p>

  <p class="NotaPie"><a href="#_FtntUp40_3" id="_FtntDown40_3">[40]</a> <i>Alla fine... angeli</i>: passo addotto come citazione letterale da <span class="Vers">Hier</span>., <i>Ep</i>. 124, 4 e qui collocato da Schnitzer e Koetschau. Come per il passo addotto a I, 5, 3 in nota, anche per questo si giunge a fissarne il posto per esclusione sulla traccia fornita dall’esposizione geronimiana. Si può anche aggiungere che, priva di questo passo, l’ultima argomentazione del capitolo, che intende spiegare il significato delle espressioni di Paolo sulla libertà della creazione e la fine della servitù, risulta troppo contratta rispetto alle abitudini di Origene. Ma di contro si può osservare che il passo, in cui si parla genericamente di angeli uomini e demoni, mal si addice al contesto, in cui si parla solo degli astri.</p>

  <div class="fixedButton">
    <a href="#start_8"><img src="../Images/Flecha.png" width="50%"/></a>
  </div>

  <a id="section_9"></a>

  <p class="pT3but"><a href="index.html" class="butXL">Indice</a></p>

  <h2 id="toc_id_22">8. [GLI ANGELI]&#160;<a href="#_FtntDown1_9" id="_FtntUp1_9">[1]</a></h2>

  <p class="Normal">1. Penso che bisogna ragionare nello stesso modo anche a proposito degli angeli, e non si deve credere che avvenga per caso che ad un angelo sia affidato un determinato incarico&#160;<a href="#_FtntDown2_9" id="_FtntUp2_9">[2]</a>: p. es., a Raffaele l’incarico di curare e medicare, a Gabriele di provvedere alle guerre, a Michele di prendersi cura delle preghiere e delle suppliche dei mortali. Infatti dobbiamo credere che tali mansioni essi non abbiano meritato altrimenti che ciascuno per i meriti le inclinazioni le capacità di cui ha dato prova prima della creazione di questo mondo: allora nell’ordine degli arcangeli è stato assegnato a ciascuno questo o quell’ufficio; altri hanno meritato di essere assegnati all’ordine degli angeli e di operare sotto questo o quell’arcangelo, questa o quella guida del suo ordine. Tutto ciò, come abbiamo detto, non è accaduto accidentalmente e a caso, ma è stato ordinato dall’appropriato e giusto giudizio di Dio e disposto da lui, che ha giudicato e vagliato i meriti di ciascuno: così ad un angelo viene affidata la chiesa degli Efesini&#160;<a href="#_FtntDown3_9" id="_FtntUp3_9">[3]</a>, ad un altro quella degli Smirnei (<i>Apoc</i>., 2, 1. 8); questo è l’angelo di Pietro, quello di Paolo (<i>Ad</i>., 12, 7; 27, 23); a tutti i più piccoli&#160;<a href="#_FtntDown4_9" id="_FtntUp4_9">[4]</a> che sono nella chiesa viene assegnato questo 0 quell’angelo, che ogni giorno vede il volto di Dio (<i>Mt</i>., 18, 10), ed è assegnato l’angelo che si schieri intorno a coloro che temono Dio (<i>Ps</i>., 33, 8). Tutto ciò dobbiamo pensare che non accada accidentalmente ed a caso e neppure perché essi siano stati creati tali per natura, per evitare che anche a questo proposito il creatore venga accusato di parzialità. Crediamo invece che tutto sia assegnato da Dio, assolutamente giusto e imparziale reggitore dell’universo, secondo i meriti le capacità l’energia l’ingegno di ciascuno&#160;<a href="#_FtntDown5_9" id="_FtntUp5_9">[5]</a>.</p>

  <h3 class="sigil_not_in_toc"><span class="Vers">[SU COLORO CHE AFFERMANO L’ESISTENZA<br/>DI DIVERSE NATURE SPIRITUALI]</span></h3>

  <p class="Normal">2. Altrimenti incorreremo nelle sciocche ed empie favole di coloro che immaginano nature spirituali diverse&#160;<a href="#_FtntDown6_9" id="_FtntUp6_9">[6]</a> e perciò create da diversi creatori, sia fra gli esseri celesti sia anche fra le anime degli uomini - invece è quanto mai assurdo attribuire la creazione di diverse nature razionali anche ad un solo e medesimo creatore -, e tuttavia non conoscono in essi causa di diversità. Essi affermano infatti che non sembra logicamente conseguente che un solo e medesimo creatore, senza che ci sia alcun motivo dipendente dai meriti, ad alcuni attribuisca il potere della dominazione, altri invece assoggetti ai dominatori; ad alcuni attribuisca il principato, altri faccia soggetti ai prìncipi. Ma io ritengo che queste affermazioni vengano confutate e respinte dal ragionamento&#160;<a href="#_FtntDown7_9" id="_FtntUp7_9">[7]</a> che abbiamo sopra esposto, il quale dimostra che la causa di diversità e varietà nelle singole creature dipende dai loro movimenti più alacri o più pigri sia nel senso del bene sia nel senso del male, e non deriva da parzialità di colui che ha tutto ordinato.</p>

  <p class="Normal">Perché più facilmente si comprenda che fra gli esseri celesti le cose stanno così, adduciamo qualche esempio relativo a ciò che è avvenuto e avviene fra gli uomini, per poter osservare le realtà invisibili sulla base di quelle visibili. Senza dubbio costoro affermano che Paolo e Pietro appartenevano alla natura spirituale (<i>I Cor</i>., 2, 13 segg.). Ma noi vediamo che Paolo ha operato molto contro la fede perché ha perseguitato la chiesa di Dio (<i>I Cor</i>., 15, 9; <i>Gal</i>., 1, 13), mentre Pietro ha peccato tanto gravemente da affermare con giuramento alla portiera che lo interrogava che egli non conosceva chi fosse Cristo (<i>Mt</i>., 26, 69 segg.; <i>Io</i>., 18, 17). Ma allora come mai costoro, che secondo loro sono spirituali, sono incorsi in tali peccati, soprattutto dal momento che essi son soliti ripetere spesso che l’albero buono non può produrre frutti cattivi&#160;<a href="#_FtntDown8_9" id="_FtntUp8_9">[8]</a> (<i>Mt</i>., 7, 18; <i>Lc</i>., 6, 43 seg.)? Se l’albero buono non può produrre frutti cattivi e secondo loro Paolo e Pietro derivavano dalla radice dell’albero buono, come mai crederemo che essi abbiano prodotto frutti così cattivi? Se essi risponderanno ciò che di solito inventano, cioè che non Paolo ha perseguitato ma un altro chi sa chi che era in Paolo&#160;<a href="#_FtntDown9_9" id="_FtntUp9_9">[9]</a>, e che Pietro non ha negato ma un altro che era in Pietro, perché Paolo, se non aveva peccato, ha detto: <i>Non son degno di essere chiamato apostolo, perché ho perseguitato la chiesa di Dio</i> (<i>I Cor</i>., 15, 9)? E perché Pietro, se un altro ha peccato, piange amaramente (<i>Mt</i>., 26, 75)? In tal modo vengono confutate tutte le loro sciocchezze.</p>

  <p class="Normal">3. Invece&#160;<a href="#_FtntDown10_9" id="_FtntUp10_9">[10]</a> secondo noi fra tutte le creature razionali non ce n’è alcuna che non sia capace così di bene come di male. Ma quando&#160;<a href="#_FtntDown11_9" id="_FtntUp11_9">[11]</a> diciamo che non c’è natura che non possa accogliere il male, non affermiamo senz’altro che ogni natura ha accolto il male, cioè è diventata cattiva. Ma come diciamo che ogni uomo per natura ha possibilità di navigare, però ciò non vuol dire che ogni uomo navigherà; e ancora, che ogni uomo ha possibilità di imparare la grammatica e la medicina, ma ciò non vuol dire che ogni uomo è medico 0 grammatico: così se diciamo che non c’è natura che non possa accogliere il male, non affermiamo senz’altro che essa ha accolto il male; 〈di contro&#160;<a href="#_FtntDown12_9" id="_FtntUp12_9">[12]</a> non c’è alcuna natura che non possa accogliere il bene, e tuttavia ciò non indica che ogni natura ha accolto il bene〉. Infatti secondo noi&#160;<a href="#_FtntDown13_9" id="_FtntUp13_9">[13]</a> neppure il diavolo fu incapace di bene, ma non perché poteva accogliere il bene, lo ha voluto&#160;<a href="#_FtntDown14_9" id="_FtntUp14_9">[14]</a> e si è dato a bene operare: abbiamo infatti già addotto i passi dei profeti&#160;<a href="#_FtntDown15_9" id="_FtntUp15_9">[15]</a> che ci insegnano che il diavolo un tempo è stato buono, quando si trovava nel paradiso di Dio in mezzo ai Cherubini (<i>Ez</i>., 28, 13 segg.). Perciò&#160;<a href="#_FtntDown16_8" id="_FtntUp16_8">[16]</a> come questi ha avuto la facoltà di accogliere in sé sia il bene sia il male e allontanandosi dal bene si è volto con tutta la sua mente al male, così queste altre creature, avendo ambedue le possibilità, grazie al libero arbitrio fuggono il male ed aderiscono al bene.</p>

  <p class="Normal">Pertanto&#160;<a href="#_FtntDown17_7" id="_FtntUp17_7">[17]</a> non c’è alcuna natura che non possa accogliere sia il bene sia il male, eccettuata la natura di Dio, che è fonte di ogni bene, e di Cristo: infatti questi è sapienza, e la sapienza non può accogliere la stoltezza; è giustizia, e la giustizia non accoglierà mai l’ingiustizia; è ragione, e la ragione non può diventare irrazionale; è luce, e le tenebre non possono toccare la luce (<i>Io</i>., 1, 5). Similmente anche la natura dello Spirito santo, che è santa, non può essere contaminata, poiché è santa per natura e sostanza. Se poi altra natura è santa, essa viene santificata per assunzione e ispirazione dello Spirito santo&#160;<a href="#_FtntDown18_7" id="_FtntUp18_7">[18]</a> e possiede la santità non per natura ma in modo accidentale, sì che ciò che è presente in modo accidentale può anche venir meno. Così uno può possedere la giustizia in modo accidentale, sì che essa può venir meno. E sempre in forma accidentale uno possiede la sapienza, per quanto dipende da noi, dal nostro zelo e dai nostri meriti, diventar sapienti dedicandoci alla sapienza, e partecipare sempre di essa continuando a coltivarla, e ciò ci succede in misura maggiore o minore in proporzione ai meriti della vita e all’intensità dello studio. Infatti la bontà di Dio spinge tutti in proporzione a quanto ognuno è degno di lei, e li attira a quel fine beato dove viene meno e ha fine ogni dolore tristezza e lamento (<i>Is</i>., 35, 10).</p>

  <p class="Normal">4. Mi sembra pertanto che la precedente discussione abbia dimostrato a sufficienza che non accidentalmente né per caso i principati tengono il loro potere e le altre gerarchie hanno sortito i loro uffici, ma che essi hanno ottenuto per i loro meriti il loro grado di dignità, anche se non è da noi ricercare e conoscere quali siano le azioni, grazie alle quali essi hanno meritato di giungere a questa dignità. Ma basta saper questo, per dimostrare l’equità e la giustizia di Dio, che, secondo quanto dice Paolo, <i>in Dio non c’è distinzione di persone</i> (<i>Rom</i>., 2, 11): infatti egli amministra tutto secondo i meriti ed i progressi di ognuno. Perciò solo dai meriti&#160;<a href="#_FtntDown19_7" id="_FtntUp19_7">[19]</a> dipende l’ufficio degli angeli, e solo grazie al loro progresso le potestà esercitano il loro potere; quelli che son chiamati troni, cioè le potenze che giudicano e governano, fanno ciò solo per i loro meriti, né senza merito le dominazioni esercitano il loro dominio: uno solo è questo supremo ed eccelso ordine di creature celesti e razionali, disposto in gloriosa varietà di uffici.</p>

  <p class="Normal">Similmente bisogna pensare anche delle potenze avverse che si presentano in tale condizione ed ufficio da essere o principati&#160;<a href="#_FtntDown20_7" id="_FtntUp20_7">[20]</a> o potestà o reggitori del mondo di tenebra o spiriti del male o spiriti maligni o demoni immondi (<i>I Eph</i>., 6, 12; <i>Lc</i>., 4, 33; 7, 21): tali caratteristiche esse non posseggono in modo sostanziale né perché siano state create così, ma hanno ottenuto questi gradi di gerarchia nel male a causa di movimenti e progressi compiuti nel malfare. È questo il secondo ordine delle creature razionali, che si è dato al male in maniera così completa&#160;<a href="#_FtntDown21_7" id="_FtntUp21_7">[21]</a> da non voler, più che non poter, esserne richiamato, poiché&#160;<a href="#_FtntDown22_7" id="_FtntUp22_7">[22]</a> la frenesia del male diventa piacere e li diletta.</p>

  <p class="Normal">Il terzo ordine delle creature razionali è composto da quegli spiriti che Dio ha giudicati idonei a formare il genere umano, cioè le anime degli uomini, alcuni dei quali vediamo progredire fino ad essere assunti nell’ordine degli angeli&#160;<a href="#_FtntDown23_8" id="_FtntUp23_7">[23]</a>: mi riferisco a coloro che son diventati figli di Dio (<i>Rom</i>., 8, 14 ecc.) e figli della resurrezione&#160;<a href="#_FtntDown24_7" id="_FtntUp24_7">[24]</a> (<i>Lc</i>., 20, 36); a coloro che abbandonate le tenebre hanno amato la luce e son diventati figli della luce (<i>Lc</i>., 16, 8); a coloro che, superata ogni contesa e diventati pacifici, diventano figli della pace&#160;<a href="#_FtntDown25_7" id="_FtntUp25_7">[25]</a> e figli di Dio (<i>Mt</i>., 5, 9; <i>Lc</i>., 10, 6); a coloro che, mortificando le loro membra terrene e trascendendo&#160;<a href="#_FtntDown26_7" id="_FtntUp26_7">[26]</a> non solo la natura corporea ma anche i movimenti ambigui e fragili della stessa anima, si sono uniti al signore, diventando di nuovo spiriti sì da essere sempre con lui un solo spirito (<i>I Cor</i>., 6, 17) e da giudicare con lui ogni cosa finché, diventati perfetti spirituali, tutto giudicheranno (<i>I Cor</i>., 2, 15), là dove illuminati nella pienezza della santità dalla parola e dalla sapienza&#160;<a href="#_FtntDown27_7" id="_FtntUp27_7">[27]</a> di Dio non potranno assolutamente essere giudicati da nessuno&#160;<a href="#_FtntDown28_7" id="_FtntUp28_7">[28]</a>.</p>

  <p class="Normal">D’altra parte&#160;<a href="#_FtntDown29_7" id="_FtntUp29_7">[29]</a> ritengo che non si debba accogliere quanto senza motivo alcuni ricercano e affermano, cioè che le anime possono giungere a tal punto di degradazione che, dimentiche della loro natura razionale e della loro dignità, vengono precipitate nell’ordine degli animali irrazionali, delle bestie. A tal fine essi son soliti addurre anche argomenti fittizi tratti dalle scritture: che l’animale con il quale una donna si unisce contro natura è considerato colpevole alla pari di lei ed alla pari di lei deve essere lapidato (<i>Lev</i>., 20, 16); che si comanda di lapidare il toro che colpisce con le corna (<i>Ex</i>., 21, 28); che l’asina di Balaam parlò perché Dio aprì la sua bocca (<i>Num</i>., 22, 28 segg.) ed una muta bestia da soma rispondendo con voce umana redarguì la demenza del profeta (<i>II Petr</i>., 2, 16). 〈Ma per quanto&#160;<a href="#_FtntDown30_7" id="_FtntUp30_7">[30]</a> ci riguarda, queste affermazioni non debbono valere come verità di fede, ma dette per amore di discussione debbono essere respinte. Ne abbiamo trattato soltanto perché non sembrasse che la questione, dopo essere stata sollevata, non fosse stata affatto discussa〉. Tuttavia, dopo aver a tempo e a luogo confutato e respinto questa perversa dottrina, chiariremo come debbano essere interpretati i passi della sacra scrittura addotti da quelli.</p>

  <p class="Normal"></p>

  <hr/>

  <p class="NotaPie"><a href="#_FtntUp1_9" id="_FtntDown1_9">[1]</a> Continuando il discorso del capitolo precedente, Origene prima tratta degli angeli, attribuendo anche la loro condizione a meriti (o demeriti) antecedenti (§ i). Poi riespone in breve tutta la teoria su demoni uomini e angeli in aperta polemica con la dottrina delle tre nature professata dai Valentiniani e riaffermando mobilità libertà e responsabilità degli esseri creati. Questo passaggio è ben rilevato dai titoli tramandati nei mss. rufiniani. Segue un’esposizione sulla possibilità di ammettere la metensomatosi, che però viene respinta. Da più parti si pensa che questo capitolo sia stato sottoposto da Rufino a drastici tagli, e senz’altro si può ammettere che l’esposizione sulla metensomatosi sia stata ridotta. Non c’è però motivo plausibile per ipotizzare lacune molto vaste, e soprattutto sono per lo meno discutibili i criteri con cui si è tentato di risarcirle.</p>

  <p class="NotaPie"><a href="#_FtntUp2_9" id="_FtntDown2_9">[2]</a> Per i tradizionali uffici dei tre arcangeli cfr. (oltre <i>Ho. Num</i>., 14, 2): <i>Tob</i>., 5, 6 segg<i>.; I Henoch</i>., 40, 9; III <i>Baruch</i>, 11, 4 segg.; <i>Targum</i> in <i>II Par</i>., 32, 21. Qui Origene integra elementi popolari giudeocristiani nella sua dottrina sulle origini e le mansioni degli angeli. Per i nomi dei tre arcangeli cfr. ancora <i>C. Cels</i>., I, 25; <i>Ho. Ios</i>., 23, 4.</p>

  <p class="NotaPie"><a href="#_FtntUp3_9" id="_FtntDown3_9">[3]</a> Cfr. <i>Ho. Num</i>., 11, 4.</p>

  <p class="NotaPie"><a href="#_FtntUp4_9" id="_FtntDown4_9">[4]</a> Per la dottrina degli angeli custodi, qui accennata, cfr. II, 10 7 e nota. Con questa dottrina è strettamente connessa da Origene la citazione di <i>Mt</i>., 18, io: cfr. <i>Ho. Ez</i>., 1, 7; <i>Ho. los</i>., 23, 3; <i>Ho. Luc</i>., 23, 8. Cfr. ancora <i>De Pr</i>., II, 10 7 e M. <span class="Vers">Simonetti,</span> in « Riv. Cult. Class, e Med. », 1962, pp. 165 segg.</p>

  <p class="NotaPie"><a href="#_FtntUp5_9" id="_FtntDown5_9">[5]</a> Dopo <i>ciascuno</i> Koetschau postula una vastissima lacuna, nella quale Origene avrebbe riesposto particolareggiatamente la teoria dell’origine caduta e destino delle creature razionali, con particolare riferimento agli angeli; e propone un tentativo di ricostruzione mettendo insieme una serie di testi disparati che espongono, più o meno tendenziosamente, la dottrina origeniana: <span class="Vers">Antipatro di Bostra</span>, PG XCVI, 501, 504 seg.; Ps. <span class="Vers">Leonzio</span>, <i>De Sectis,</i> PG LXXXVI, 1264; <span class="Vers">Epifanio</span>, <i>Panar</i>., 64, 4; <span class="Vers">Teofilo Aless.</span> <i>apud</i> [<span class="Vers">Hier</span>.], <i>Ep</i>. 92, 2. Il procedimento del Koetschau è inaccettabile anche come semplice proposta di integrazione perché tutti i passi da lui utilizzati sono generici, riferendosi alla dottrina che Origene espone variamente a I, 5-7 e poi torna a trattare in tutti e tre gli altri libri; qualcuno anche tendenzioso (Teofilo). Merita un cenno a parte il passo del <i>De Sectis</i> dello Ps. Leonzio, non per il suo valore ma per il peso che ha esercitato sui recenti studi origeniani. L’autore dice che le creature intelligenti (νόες) erano state create da Dio tutte pure e uguali, ma spinte da quella che poi sarebbe diventata il diavolo, <i>tutte</i> defezionarono, chi più chi meno, e in proporzione al loro peccato diventarono angeli uomini e demoni. Il passo sicuramente non è citazione letterale, ma cenno sintetico su tutta la dottrina origeniana; quanto a l’opera, si tratta di compilazione tarda (VI) e poco accurata. Perciò sorprende non poco che studiosi recenti lo abbiano addotto come fondamentale elemento di prova per dimostrare che Origene avrebbe considerato coinvolte nella caduta tutte le creature razionali ad eccezione dell'anima di Cristo (II, 6, 3-4); cfr. <i>Introduzione,</i> pp. 60 segg. Quanto al passo di Epifanio (<i>Panar</i>., 64, 4), secondo cui Origene platonicamente avrebbe detto che il corpo era chiamato δέμας perché l’anima vi era legata (διἀ τό δεδέσθαι), esso potrebbe derivare da opera diversa dai <i>Princìpi</i> e comunque si riallaccia meglio con II, 10, 8. In realtà non c’è alcun motivo cogente per fissare a questo punto una lacuna, in quanto l’argomento che si vuol trattato qui da Origene è variamente esposto altrove. L’arbitrarietà del procedimento del Koetschau è stata in parte avvertita anche da Kettler (p. 22), che continua a credere alla genuinità dei primi due passi addotti da Koetschau (Antipatro, PG XCVI, 501: <i>non cominciò Dio a creare anche le intelligenze, </i>e Ps. Leonzio) ma li vuole collocare il primo alla fine del cap. 4 e il secondo nel cap. 5.</p>

  <p class="NotaPie"><a href="#_FtntUp6_9" id="_FtntDown6_9">[6]</a> Sono i Valentiniani, che Origene talvolta definisce come coloro che introducono le nature (<i>Co. Io</i>., XX, 17 [15]). Essi le distinguevano fra gli angeli, distinti in angeli del salvatore (spirituali), angeli del demiurgo (psichici) e demoni (ilici); e fra gli uomini, spirituali psichici e ilici. I primi erano destinati alia salvezza e al ritorno nel mondo divino (Pleroma), gli psichici avevano la libertà di determinarsi in senso buono o cattivo con conseguente ricompensa finale (nella Ogdoade fuori del Pleroma) o punizione (distruzione totale), gli ilici erano destinati per natura alla dissoluzione totale: cfr. <span class="Vers">Iren.</span>, <i>Adv. Haer</i>., I, 6, 1; I, 7, 1; <i>Exc. ex Theod</i>., 63-65. I diversi creatori sono il Dio supremo, rivelato nel NT, da cui deriva la sostanza spirituale, e il demiurgo del VT, creatore del mondo: cfr. <span class="Vers">Iren</span>., <i>Adv. Haer</i>., I, 1, 1 segg.; F.-M. <span class="Vers">Sagnard</span>, <i>La gnose valentinienne,</i> Paris, 1947. La distinzione di natura fra gli uomini (e gli angeli) e quella fra il Dio del VT e il Dio del NT sono i fondamentali capisaldi gnostici che Origene combatte sistematicamente non solo qui ma in tutta la sua opera. Particolarmente significativi in proposito i numerosi passi del <i>Commento a Giovanni</i> in cui vengono riportati e confutati frammenti del valentiniano Eracleone: cfr. M. <span class="Vers">Simonetti</span>, in « Vetera Christianorum », 1966, pp. 111 segg.</p>

  <p class="NotaPie"><a href="#_FtntUp7_9" id="_FtntDown7_9">[7]</a> Cfr. I, 5-7. Ancora una volta è ben rivelata la fondamentale incidenza della polemica antignostica nella concezione cosmologica ed escatologica di Origene.</p>

  <p class="NotaPie"><a href="#_FtntUp8_9" id="_FtntDown8_9">[8]</a> Volentieri Origene ritorce contro gli Gnostici questa citazione che essi adducevano in appoggio al loro insegnamento: II, 5, 4; III, 1,18; <i>Co. Io</i>., XIII, 11 e anche <i>Co. Rom</i>., VIII, 11 (cfr. <span class="Vers">Clem</span>., <i>Str</i>., III, 5, 44), facendo notare che, se veramente lo spirituale aveva in sé un germe divino, come volevano gli avversari, questo non avrebbe dovuto mai incorrere nel peccato. E invece nel peccato era incorsa la Samaritana di <i>Io</i>., 4, 12 segg., che Eracleone aveva interpretato come simbolo dello spirituale (fr. 17 segg. <i>apud. Co. Io</i>., XIII, 10 segg.); e vi erano incorsi anche gli apostoli, che gli Gnostici consideravano spirituali (<i>Co. Io</i>., XX, 33 [27]; II, 20 [14]; XIX, 14 [3]; XX, 17 [15]; <span class="Vers">Clem</span>., <i>Str</i>., II, 20, 115).</p>

  <p class="NotaPie"><a href="#_FtntUp9_9" id="_FtntDown9_9">[9]</a> All’obiezione origeniana i Valentiniani rispondevano (forse abbiamo qui l’eco di dispute effettivamente avvenute: cfr. <span class="Vers">Ruf</span>., <i>De adult, libr. Orig</i>., 7) che in Paolo e Pietro non era lo spirituale a peccare ma l’elemento ilico che era in loro. Per capire questo concetto si tenga presente la cosiddetta legge degli <i>enveloppements</i>, per cui, mentre l’uomo ilico è composto solo di sostanza ilica, ogni uomo psichico è rivestito anche di involucro ilico (uomo ilico), ed ogni spirituale è rivestito di un uomo psichico ed uno ilico: al momento della morte si ha la separazione dei vari elementi, ognuno dei quali va incontro a diverso destino: cfr. <span class="Vers">Sagnard</span>, op. cit., pp. 233 segg.</p>

  <p class="NotaPie"><a href="#_FtntUp10_9" id="_FtntDown10_9">[10]</a> <i>Invece... il bene</i> (1. 18): passo tramandato nell’<i>Apologia</i> di Panfilo, PG XVII, 565, che a 1. 6 omette <i>così di bene come</i>.</p>

  <p class="NotaPie"><a href="#_FtntUp11_9" id="_FtntDown11_9">[11]</a> <i>Ma quando... è diventata cattiva</i> (1. 9): manca nell’ <i>Apologia</i> di Panfilo, probabilmente per svista dell’archetipo della tradizione manoscritta dovuto a omeoteleuto.</p>

  <p class="NotaPie"><a href="#_FtntUp12_9" id="_FtntDown12_9">[12]</a> <i>di contro... il bene;</i> il passo manca nei mss. della versione rufiniana e viene restituito grazie al testo <i>dell’Apologia</i> di Panfilo. Anche in questo caso non si deve pensare a voluta omissione di Rufino, ma a svista o a corruttela verificatasi nella tradizione manoscritta.</p>

  <p class="NotaPie"><a href="#_FtntUp13_9" id="_FtntDown13_9">[13]</a> Cfr. <span class="Vers">Hier</span>., <i>Ep</i>. 124, 4. Anche questa precisazione è in senso antignostico: cfr. <span class="Vers">Heracl</span>., frag. 47, dove si dice che il diavolo era cattivo per natura (φυσικῶς), e la replica origeniana (<i>Co. Io</i>., XX, 28 [22] e anche 23 seg. [20]). Cfr. ancora <i>Ho. Iud</i>., 8, 4.</p>

  <p class="NotaPie"><a href="#_FtntUp14_9" id="_FtntDown14_9">[14]</a> Cfr. <i>Ho. Ex</i>., 8, 6, dove Origene afferma che il diavolo, avendo ecceduto ogni misura nel peccare, non viene più punito in questo tempo, per essere corretto, e la punizione gli è riservata per il tempo futuro. A <i>Co. Io</i>., I, 17 la caduta del diavolo è presentata come prototipo della caduta delle creature razionali.</p>

  <p class="NotaPie"><a href="#_FtntUp15_9" id="_FtntDown15_9">[15]</a> Koetschau pensa che Origene si riferisca anche a passi addotti nella supposta lacuna di I, 8, 1, ma non adduce nessun preciso elemento di prova. In realtà è chiaro che Origene si riferisce solo ai passi di Ezechiele e Isaia addotti a I, 5, 4-5.</p>

  <p class="NotaPie"><a href="#_FtntUp16_8" id="_FtntDown16_8">[16]</a> <i>Perciò... bene</i> (I. 7): cfr. Antipatro di Bostra, riportato da Giovanni Damasceno; PG XCVI, 504, che concorda per il senso con Rufino.</p>

  <p class="NotaPie"><a href="#_FtntUp17_7" id="_FtntDown17_7">[17]</a> <i>Pertanto... studio</i> (I. 27): il passo è riportato nell<i>’Apologia</i> di Panfilo, PG XVII, 565. Ciò garantisce l’autenticità di questo concetto che era già stato esposto variamente nei capitoli precedenti: cfr. I, 5, 3, I, s, 5; I, 6, 2. Cfr. anche <i>Ho. Num</i>., 11, 8.</p>

  <p class="NotaPie"><a href="#_FtntUp18_7" id="_FtntDown18_7">[18]</a> Cfr. I, 3, 5-8.</p>

  <p class="NotaPie"><a href="#_FtntUp19_7" id="_FtntDown19_7">[19]</a> Ecco un altro passo dal quale risulta che la condizione delle gerarchie angeliche è conseguenza di merito e progresso nell’amore di Dio, e non di regresso. Quanti negano che Origene abbia prospettato così la condizione degli angeli scorgono qui un’altra alterazione apportata da Rufino al testo originale. Per le attribuzioni delle gerarchie angeliche cfr. I, 6, 2.</p>

  <p class="NotaPie"><a href="#_FtntUp20_7" id="_FtntDown20_7">[20]</a> Per questi nomi delle potenze avverse cfr. I, 5, 2.</p>

  <p class="NotaPie"><a href="#_FtntUp21_7" id="_FtntDown21_7">[21]</a> demoni non migliorano la condizione non perché ciò sia impossibile ma perché la loro volontà è completamente volta al male.</p>

  <p class="NotaPie"><a href="#_FtntUp22_7" id="_FtntDown22_7">[22]</a> Rendo cosi <i>dum</i>, che al tempo di Rufino aveva acquistato valore causale; ma non si può escludere il valore normale di <i>finché</i>, nel qual caso il senso del passo cambia: i demoni restano nella loro condizione, finché la loro volontà sarà tutta volta al male.</p>

  <p class="NotaPie"><a href="#_FtntUp23_7" id="_FtntDown23_8">[23]</a> Cfr. <i>Ho. Lev</i>., 9, 11; <i>Co. Mat</i>., XVII, 30; <i>Ho. Ez</i>., 13, 2; <i>Co. Io</i>., XIII, 16: concetto già di Clemente (<i>Adumbr. in lud</i>., 5, 24; <i>Eol</i>., 57) e in definitiva evangelico (<i>Mt</i>., 22, 30). Non risulta però chiaro se qui Origene ammetta la possibilità che già in vita l’uomo possa assumere dignità e prerogative angeliche, come invece sostiene Clemente (<i>Paed</i>., I, 6, 36; II, II, 10; <i>Str</i>., VI, 13, 105; VII, 14, 84), anche se altrove vi giunge molto vicino: <i>Co. Io</i>., I, 2 (3); XIII, 7; XX, 29 (23); <i>Ho. Ier</i>., 15, 6.</p>

  <p class="NotaPie"><a href="#_FtntUp24_7" id="_FtntDown24_7">[24]</a> Origene si serve più volte di queste forme ebraiche di ridondanza dando loro significato pregnante: <i>Co. Io</i>., II, 1; XX, 34 (27). L’enumerazione che segue non sembra istituire distinzione fra i vari figli della pace, della resurrezione, ecc. Ma alla luce delle distinzioni che Origene di solito istituisce fra i beati (II, 3, 7; <i>Ho. Lev</i>., 14, 3; <i>Ho. Num</i>., 3, 3; 21, 1; <i>Ho. Ios</i>., 25, 3), non è arbitrario scorgere anche qui una certa graduatoria, almeno nel ritenere superiori a tutti gli altri coloro di cui si dice che diventeranno uno spirito insieme col signore.</p>

  <p class="NotaPie"><a href="#_FtntUp25_7" id="_FtntDown25_7">[25]</a> Cfr. <i>Co. Io</i>., XXXII, 14 (8), dove si discute sull’appellativo di figlio della pace che era stato di competenza anche di Giuda: di qui risulterebbe la relativa instabilità e inferiorità di questo titolo rispetto ad altri qui ricordati.</p>

  <p class="NotaPie"><a href="#_FtntUp26_7" id="_FtntDown26_7">[26]</a> Per l’antitesi fra terra e spirito cfr. <i>Co. Io</i>., XIII, 53 (52); <i>Ho. Gen</i>., 1, 2. Per il deprezzamento dell’anima rispetto allo spirito cfr. <i>De Pr</i>„ II, 8, 3.</p>

  <p class="NotaPie"><a href="#_FtntUp27_7" id="_FtntDown27_7">[27]</a> Kretschmar (p. 60), pur riconoscendo che Origene distingue bene il Figlio dallo Spirito santo, vede in questa espressione qui e altrove (II, 1, 2; II, 7, 2; II, 9, 8) l’influsso della concezione che identificava la sapienza divina non col Figlio ma con lo Spirito santo, attestata in Teofilo e soprattutto in Ireneo: cfr. <span class="Vers">Teoph</span>., <i>Ad Autol</i>., II, 10; II, 15; <span class="Vers">Iren</span>., <i>Adv. Haer</i>., IV, 20, 1; IV, 20, 3. Ma anche se l’origine della formula è tale, è fuor di dubbio che Origene l’ha intesa come riferita solo al Figlio: cfr. I, 2, 2 su Cristo sapienza, e II, 9, 8... <i>solo lui </i>(scil<i>. Dio) coll’unigenita parola e sapienza sua e col suo santo spirito</i>. Per l’interpretazione di <i>I Cor</i>., 2, 15 cfr. <i>Frag. in I Cor</i>., 11; JTS, 9, 241: lo spirituale è adatto a giudicare ogni cosa: dei Greci, dei barbari, dei sapienti, degli stolti; e nessuno lo può giudicare per la profondità del suo intelletto e dei suoi pensieri.</p>

  <p class="NotaPie"><a href="#_FtntUp28_7" id="_FtntDown28_7">[28]</a> questo punto Koetschau postula ampia omissione, da parte di Rufino, della trattazione di Origene sulla metensomatosi: il passo finale del capitolo ne sarebbe soltanto breve sommario, adattato in modo da presentare Origene come nettamente contrario a questa teoria. Egli si fonda su <span class="Vers">Hier</span>., <i>Ep</i>. 124, 4, in cui si afferma che a questo punto Origene discuteva ampiamente (<i>sermone latissimo)</i> che le creature razionali nella loro varia vicenda potevano assumere anche corpo di animali, perfino di pesci (<i>iumentum posse fieri... et in aquis habitet)</i>. Dato che Giustiniano adduce in proposito solo un breve frammento (cfr. <i>infra)</i> Koetschau, per colmare la lacuna, lo fa precedere da alcuni passi di Gregorio di Nissa (<i>De an. et res</i>., PG XLVI, 112 seg.; <i>De hom. opif</i>., PG XLIV, 229, 232) in cui si discute contro la metensomatosi. Sulle opinioni di Origene in materia cfr. <i>Introduzione,</i> p. 68: qui osserviamo che il procedimento del Koetschau, su cui hanno avanzato riserve K. Miiller e Bardy, è assolutamente arbitrario perché non c’è alcun valido motivo per ritenere che Gregorio avesse in mente o sott’occhio Origene quando confutava la metensomatosi. Si tenga anche presente che il <i>latissimo sermone</i> di Girolamo può riferirsi non solo alla discussione sulla metensomatosi, ma al complesso dei §§ 3 e 4, a partire da p. 224, sì che i tagli apportati da Rufino potrebbero essere stati meno cospicui di quanto non sembri al Koetschau.</p>

  <p class="NotaPie"><a href="#_FtntUp29_7" id="_FtntDown29_7">[29]</a> <i>D'altra parte... bestie</i> (p. 229, I. 2): a questo passo sembra corrispondere, con notevoli varianti, <span class="Vers">Iustinian</span>., <i>Ep. ad Mennam</i>, Mansi, IX, 529: <i>l’anima, allorché si allontana dal bene e si volge al male e vi aderisce sempre di più, se non si ritrae, per la stoltezza si trasforma in bestia e per la malvagità si tramuta...e per abbrutirsi sceglie anche, per così dire, la vita acquatica. E forse come retribuzione di una sempre maggiore caduta nel male, riveste il corpo di questo o quell’animale irrazionale</i>. Come si vede, Giustiniano e Girolamo presentano come affermazioni origeniane quelle che Rufino presenta come argomentazioni presentate da altri e respinte. Chi considera la metensomatosi come dottrina accettata da Origene, attribuisce a Rufino la preoccupazione di far passare, qui e altrove (II, 3, 3), come sostenute da altri dottrine in realtà proposte da Origene (cfr. <span class="Vers">Kettler</span>, p. 16). Ma in questo punto Rufino ha il conforto di Girolamo (cfr. <i>infra</i>), si che possiamo tener per certo che Origene qui presentava la metensomatosi non come dottrina da lui formalmente accettata, ma solo come ipotesi, per cosi dire, di lavoro, in ultimo respinta. Proprio questo afferma Panfilo, difendendo Origene dall’accusa di aver accettato la metensomatosi: la discussione avviene in modo che non sempre essa è presentata come detta da una sola persona; ma talvolta si discutono anche le opinioni che possono essere addotte contro, ecc. (PG XVII, 607 seg.). Si tenga anche presente che Origene assimila alle bestie le anime peccatrici: e ciò poteva far sorgere equivoci: <i>Sel. in Ez</i>., PG XIII, 797; <i>Dial. c. Her</i>., 13 seg.; <i>Ho. Ez</i>., 3, 8; <span class="Vers">Crouzel</span>, <i>Image</i>, pp. 197 segg.</p>

  <p class="NotaPie"><a href="#_FtntUp30_7" id="_FtntDown30_7">[30]</a> <i>Ma per quanto... discussa;</i> cosi Rufino aveva tradotto questo passo dei <i>Princìpi</i> nell’<i>Apologia</i> di Panfilo, di séguito al passo sopra addotto; e con questa versione concorda Girolamo, che dopo aver accusato Origene di affermare la metensomatosi, conclude che questi alla fine, per non essere accusato di accettare questa dottrina, aveva scritto: (<i>Ep</i>. 124, 4) <i>secondo noi queste non debbono essere considerate affermazioni di fede </i>(<i>dogmata), ma le abbiamo soltanto esaminate e respinte </i>(<i>proiecta) perché non restassero completamente trascurate</i>. Nei <i>Princìpi</i> Rufino rende più liberamente: <i>noi non solo non accettiamo questi argomenti, ma respingiamo anche tutte queste loro affermazioni che sono contro la fede</i>. Kettler (pp. 16 seg.), intrigato dall’ammissione fatta a denti stretti da Girolamo, per svalutarla suppone che <i>proiecta</i> renda il gr. προβληθέντα, qui adoperato nel significato di <i>che sono proposte</i>, presentate; cioè qui Origene avrebbe affermato soltanto di aver presentato e discusso la teoria della metensomatosi, non di averla respinta. Si tratta di ipotesi disperata che, fra l’altro, deve postulare una traduzione equivoca, se non erronea, di Girolamo proprio in favore di Origene.</p>

  <div class="fixedButton">
    <a href="#start"><img src="../Images/Flecha.png" width="50%"/></a>
  </div>
</body>
</html>